

Vaška lipa

V dolini za tremi gorami,
  Na sredi slovenske vasi,
Na sredi med belimi hrami
  Tam lipa košata stoji.

Kako se ponosno vzdiguje
  Nad tihoj zagorskoj vasjoj!
Mogočno v okrog raztezuje
  Prijazni dom senčnati svoj.

Čegava je roka vsadila
  In kdaj jim to sveto drevo?
Vaščanom ta vest se zgubila,
  Živečih ne pomni nikdo.

Živeči pozabili davno.
  Le Jošt, ki je lani zaspal,
O lipi istórijo slavno —
  On sam jo je dobro še znal.

Pod lipoj je starec sedeval,
  Ko mrak se je znižal do streh,
Mladini strmeči prepeval
  O starih, minulih je dneh.

Tu doli — dostavljal je često
  Za gozdom kraj naše vasi,
Tam grozne moritve je mesto,
  Tam tekla junaška je kri!

»Turčinov ko listja in trave
  Prihrulo na našo je vas,
Morilo, da v breg iz nižave
  Joku se razlegal je glas.

»In vas porazivši, divjali
  Naprej na krvavo so pot,
Zaklad pa težak zakopali
  Na poti so svoji od tod!«

»In kje je zdaj? — Tukaj je v jami
  Pod lipoj bogati zaklad!
A v znamenje lipa nad nami,
  Da pridejo spet ga jemat.«
Trijé popotniki

Gredó mi popotniki mladi trijé,
po cesti čez ravno gredó poljé.

Obískala vila je Vesna naš svet,
pri cvetu zasajala pisan je cvet.

»Dežela prekrasna!« jo prvi slavi,
»Kje tebi enaka na svetu leži?«

Dé drugi: »Preljub mi domači si kraj,
Ti dom naš slovenski, naš zemeljski raj!

»Še dražji kot zemlja pa tvoj mi je rod,
Moj narod, moj narod, ki biva tod.«

In tretji — molči. A zakaj se solzi?
Bol ali veselje te solze rodi? —

   
devica, Objemlje jo vela levica; Z desnoj grof čašo drži.
»Ne boj se!« tolaži graščak jo, »Ne boj se me, krasno dekle! Oh, koj se ti duša privadi Na mojem veselem tu gradi;
In glasna zdravica zaori Zdaj grofu od družnikov vseh; rtzrtzrtzrtzMed njimi pa deva se joče, In joče in — sili jo smeh ...
Čuj, kdo pa tam doli pod gradom Razsaja in kliče tako? Orožje mu v rokah se sveti, Nazaj pak jo hoče imeti — Oj hčerko ujeto, mlado!
A kmalu potihne tam doli Pred vrati ta kmetičev krik ... In v roki glavo krvavečo Tam gori pred družbo šumečo Pokorni prinese krvnik ...
In vaški petelin zapoje, Da zarja pripelje že dan: Ko trenil bi, blesk ves ugasne, Prikazni izginejo jasne — In grad je spet pust in teman.
</poem>
Slikarjeva slika
»Končano! Take slike ni videl samostan
še v cerkvi svoji stari, odkar blesti čez plan.«

In čopič in paleto odložil je slikar;
zre v sliko, ki obseva jo sonca zadnji žar.

Čeprav se drug ti v živih topi sedaj očeh,
odsev njih vendar pravi žari se tudi v teh!

Čeprav zdaj drug okuša ust gorkih tvojih med,
rubina njih je vendar na sliki tejle sled.

Čeprav te nimam žive, ponosna deva ti,
podoba tvoja pred mano še stoji!

»In za slovo enkrat še poljubim naj te zdaj:
Oj zbogom, zbogom, lepa Madona, vekomaj!«

In šel umetnik mladi je v širni beli svet.
Ustvaril slik je novih in krasnih v begu let.

A dasi ga častijo, a dasi ga slavé,
iz glave in iz srca Madona mu ne gre.

Stoji, stoji na gori prastar tam samostan,
k molitvi samotarje v njem vabi zvon glasán.

In vsak dan, ko že bratje ostavili so hram,
ostaja pred oltarjem redovnik Stanko sam.

Zre v sliko na oltarju, Madoni zre v oči,
zamaknjen gleda vanjo, sam s sabo govori ...

                        *

K molitvi v cerkvi vabi menihe zvon glasán.
Kaj Stanko pred oltarjem več ne stoji ta dan?

Na odru tam mrtvaškem on v celici leži,
prečudna po deželi o Stanku vest leti:

Pokojnik, pre, bil tisti sloveči je slikar,
ki slikal je Madono prekrasno za oltar ...

Da hodil je po svetu brez vere, brez Boga,
v samoti po napósled je našel mir srca.
Brodnik
Med skalami Sava šumi,
valove mogočne vali,
v naróčaj jih Dunavu tira.
Čoln ziblje ob bregu se tam,
a ribič mi v njem sedi sam,
na veslo se truden opira ...

»Hoj, starec, kar veslo zdaj v dlan
pa hitro na drugo tam stran
čez šumno prepelji nas Savo!
Čuj, turško rumeno zlató
plačilo bogato ti bo ...
Če nočeš — ti vzamemo glavo!

Molčita že polje in log,
tam onkraj slavonski ostrog
v neskrbnem že spanju počiva.
Zaviti v plašč temne noči
ogledat poslani smo mi,
kod zdaj naš sovražnik se skriva ...«

»Ne maram za vaše zlató!
Čemu mi pač ribiču bo?
Zastonj vas čez reko prepeljem!
Res sivo glavo imam,
a vam je nocoj še ne dam!
Rad vašim ustrezam poveljem!«

Že čolnič od brega leti
in nese oglednike tri ...
Veslaje pa ribič ozira
srepó se vrtenje vodâ,
ki rado se s čolni igra
in slastno na dno jih požira ...

»Pač hrabro srce ti imaš,
izvrsten prevoznik si naš;
ni takega blizu okoli!
A nas tam pohvali glavar,
prekrasen pač čaka nas dar,
krasnejši nas ni še nikoli!«

»Na mestu« — dé ribič krepkó —
a veslo zažene v vodó ...
»Tú vaše in moje plačilo!«
»Bes, djaur!« še krik iz valóv,
iz mokrih je Save grobóv —
potem pa vse tiho je bilo ...
Svetopolkova oporoka
Rog odmeva bojni po Moravi,
Po državi kralja Svetopolka.
Gospodar pak zvestih Moravanov
Sam ne vodi hrabrih več vojnikov,
Sam ne suče meča nad sovragom,
Sam ne proži puščic več iz loka,
Sam ne gleda bojev več krvavih.

Aj, ponosna stolnica se dviga,
Velegrad tam slavni na Morávi!
V Velegrada sredi kasen dvorec
V dvorcu zlata králjeva sobana.
Zadnje žarke že pošilja solnce
Skozi okna v zlato to sobano
In obseva postelj dragoceno,
Kjer počiva bolni kralj moravski,
Kralj moravski, Svetopolk mogočni.
Tríje so pri njem sinovi zbrani,
Tríje: Mojmir, Svetopolk in Zóbor;
Zapustili boje so krvave.
Slušat prišli so iz ust očetnih
Za slovo si opomine zadnje.

Glej, in vzpne se jim kraljevski oča,
Ozre v svoje se sinove mlade;
Zadnje zbere še moči telesne
Pa besede govori jim take:


»Vsprimi Bog vas, oj sinovi moji,
Deca moja, nade moje sladke!
V Velegrad ste sveti sem prispeli
Pa krog mene ste se verno zbrali,
Da pozveste zdaj mi — oporoko.
O, da vam bi zadnje glasi moji
V dušo segli in srce globoko,
Da besede bi vam zlate svoje
Vdolbsti mogel, ko kiparja dleto
Črke vdolbe večne v trdi marmor! ...
Z bojnega ste polja vi prispeli.
Arnulf tamkaj brati se z Arpádom,
Kralj krščanski brati se s poganom —
In zakaj, ker nima ure mirne,
Dokler žezlo moje na Moravi
Krepko druži Slavine sinove! ...
Mesta naša pustoše zdaj Franki,
Po deželi pleni Arpad divji —
Hujši hčejo priti še sovragi!
Ali, čujte me, sinovi moji,
Pomni, Mojmir, Svetopolk in Zóbor:
Naj je vrag vaš zvitejši od Frankov,
Naj je ljučji od Arpádov ljutih,
Naj pridere od večerne strani,
Naj od juga toplega privreje,
Naj, od koder sonce zlato vstaja:
Vse orožje eno vam premaga —
Bratovska je sloga to orožje! ...
Tri podajam palice vam šibke;
lahko zlomi vsako roka vaša -
Kaj? detinja, pravim, roka nežna
Lahko palic teh stre vsako zase.
A čegava roka jih prelomi,
Kadar močna vez vse tri med saboj
V zvezi skupaj veže nerazvezni?!
Čujte, Mojmir, Svetopolk in Zóbor!
Vaše bodi véliko kraljestvo,
Na Moravi véliko slavljansko,
Kadar oče vaš otide v dežel,
Kjer je Samo, drugi so očaki!
Daste li mi zdaj besedo sveto,
Da ljubili hčete se ko bratje,
Mirno bodem se k očakom vlegel,
Mirno spaval v svetih tleh domačih! ...«

In vsprijemši to prisego sveto,
Kralj moravski trudno glavo nagne;
Njega silni duh k očakom ide...

Kaj se óri po Moravi širni,
Po državi kralja Svetopolka?
Rog je bojni, ki tako odmeva,
Po ravninah in po gorah kliče.
Je li sovrag od večerne strani,
Ali prišel je preteč od jutra?
Je prihrul li s severa v Moravo,
Ali z juga je sovražnik kruti?
Čuj, iz temnih razvalin stolíčnih,
Velegrajskih podrtin otožnih
Duh odgovor poje nam zamolkli:
»Ni sovražnik tujec nas pokônčal,
Nego vrag je ljuti iz očine!
Brat je zoper brata pest zavzdignil,
Mojmir pest je dvignil zoper brata
Svetopolka in Zobórja besno,
Rodna kri med sabo se proganja!
Iz srca so vrgli oporoko,
Oporoko Svetopolka kralja!
A poroka klete te grehote
Vnukom bo še poznim — tujčev jarem!«

   
Poslednje pismo

"Šest dolgih mesecev že bo,
Odkar odtod je vzel slovo.

"In njega le še ni domu,
O njem ni pisma, ne glasu!

"Oj ljubi moj, oj ženin moj!
Mar večno traja divji boj?"

Na pragu deklica stoji,
Po vasi poštni rog zvoni.

"Imaš kaj, poštar ti, za me?"
""Bo, mislim, pisemce za te!""

In drobno pisemce ji da,
To pismo pečat črn ima.

In bere, bere pismo to -
Ne gre, kar bere, ji v glavo.

"Kdo drug še v list pogledaj mi;
Kaj v nejm stoji, povedaj mi!"

In sestre, bratje, cela vas
Iz lista brali ta so glas:

Da krogla privršela je
Pa ga v srce zadela je! -

In sluša poročilo to -
Ne gre, kar sliši, ji v glavo!

Na prag zahaja dan na dan.
Ko poštar trobi v rog glasan.

Po pismih praša iz vojske,
Če ktero nosi nje ime. -

Pač mnog in mnoga list odbi,
A zanjo, zanjo več jih ni!
Anka
Judit

"Gorjé ti, Betúlija krasna, gorjé!
Zdrobile te bodo asirske roké.

"In tvoje sinove poklal bo naš meč
In tvojih hčerâ ne boš videla več!

"Pa kar jih naš meč ti pomoril ne bo,
Čuj, vsak nam kot sužen pokoril se bo!"

Srdit Holofernes tako se roti,
V šatoru s prijatli za mizoj sedi.

In šator žari se od tisoč svetil
In miza šibi se od dragih jedil.

In čaše se zlate od vina pené
In vojvodi lica od vina goré.

Še bolj od ljubezni srce mu gori —
Užiga mu lepa ga židovska hči!

Že kupo do vrha nalila mu je
Pa s sladkimi usti napila mu je:

"Grešil je, grešil in razžalil Boga
Moj narod; zato pred teboj trepeta.

"Od bratov in sester pritekla sem k vam,
Oj, misli skrivnostne tu v prsih imam.

A tebi le, vojvoda véliki moj,
Skrivnost razodeti vso hočem nocoj!"

""Na zdravje ti čašo to pijemo vsi! —
Najlepša si, Judit, za moje oči!

""Še predno razsveti nam zarja nebo,
Premagan sovražnik bo s tvojoj rokó!

""Ves tabor zatorej nocoj se raduj,
Zaveznico svojo spodobno spoštuj!"" -

In čaše veselo okrog zazvenčé.
In vojvodi vedno bolj lica goré;

In vojvodi vedno bolj srce gori,
Užgala ga njemu je židovska hči.

In pamet objela mu vinska je moč,
Tovariše vzela mu pozna je noč.

In Judit se bliža - izdajica ta! -
Vojvodi se dliža, da - dom mu proda!

Tik njega stoji že, da — vse mu pove? ...
Gorjé ti, Betúlija, jutri, gorjé!

* * *

"Na boj, oj tovariši, sije že dan!
In sulice ostre in meče ob dlan!"

""A kje nam je vojvoda? Brate, povej!"" —
"V objemu mar židovki?" — ""V šator poglej!""

"Tam gori na zidu pa žena stoji!"
""Glavó Holofernovo v roki drži!""

Hu! groza napade Asirce in strah,
Kako jih od mesta spodita na mah!

A tisoč za njimi se óri glasóv:
"Bog živi te, Judit, do poznih rodov!"

   
Javor in lipa
Od blede oblit mesečíne
  Na lazu mi javor stoji;
Sred nočne mrtvaške tišine
  Vejevje mu čudno šumi.

In listje šumeče se giblje
  Po vejah skrivnostno tako ...
Ne mara, da v sanjah se ziblje
  Ubogo samotno drevo!

Vštric njega tam lipa je v cvetji,
  Krasnejše je nima ta gaj;
O njenem presladkem objetji
  On sladko pač sanja sedaj.

Ne sanjaj o lipi cvetoči,
  Moj javor, tvoj sen je brez nad!
Na veke od ljube te loči
  Prešírok, predalek prepad.
Pevčev grob

Tu torej gomila zdaj tvoja leži,
Tu torej zdaj srce pokojno ti spi!
  Glej, plošča še kaže kamnéna
  Njegove črke imena!

Pač dolgo že, kolgo je tu pod zemljój!
In meni se zdi kot bi bil pred menoj:
  Ves, kakor mi žije in diše,
  Ves, kakor pravljica ga riše ...

Pod celicoj svojoj sedi samotar,
Na vrtu sam s saboj golči samotar;
  Čujó ga le rože cvetoče
  In ptice po drevji pojoče.

"Mariji na slavo do danes pel,
Prepevati druge zdaj pesmi bom jel; -
  Vam, ptice, odslej bom prepeval,
  Vam, rože, srce razodeval.

"Najlepše vas pesmi navaditi čem,
Ki sam je pred brati zapeti ne smem.
  In vendar jo moram zapeti -
  Ni moči je v srcu imeti!

Ej skoro, ej skoro me v grob položé
Ob njem se naselite ptičice ve,
  Iz srca cvetice mi klijte,
  Gomilo preprézite, krijte!

"Stoletja pod zemljoj že spaval bom jaz,
Nad mano pa pesem to boste tačas
  Ve, pevke, mi vedno še pele,
  Ve, rože, sladko jo drhtele ..."

Pa, ko je redovnik zatisnil oko,
Zagrebli ga niso pod živo zemljo;
  Sred cerkve so grob naredili,
  Nanj marmor težak položili.

In pesem, ki pel jo je Stanko nekdaj,
Kako bo pri grobu njegovem sedaj
  Iz slavčevih grl mu kipela,
  Iz čašic cvetočih puhtela? ...

In tukaj gomila zdaj tvoja leži,
In tukaj zdaj srce pokojno ti spi!
  Da, plošča na tleh mahovita -
  Na njej pa ime se ti čita!

Sred bujnega gaja, košatih dreves,
Med pisanim cvetjem tvoj grob je tu vmes!
  A v krogu sred gozdne temine
  Razsute stojijo zidine ...

Mar vekov vihar je zato sem prihrul
In zid samostanski zato je razsul,
  Da tvoje le želje bi branil?
  Da tvojo bi pesem ohranil?

Čuj, v glasih stoterih odmeva sladkó: -
Menihovo pesem pač ptice pojó!
  Uho mi šosluša, posluša ...
  Umevati začne jo duša.

Ah, pesem, ta pesem mi znana se zdi ...
Čuj, ko o svobodi se le ne glasi?
  O nadeji paš pokopani,
  O zlati svobodi prodani.
Tri ptice

Ptice tri pred okno priletele,
Pesmi tri na lipi mi zapele.
Priletela k meni prva ptica,
Kaj je pela ptica lastavica?

"Daleč, daleč mesto tam leži ti,
Pa za mestom reka se vali ti,
Reka širna šumna in deroča;
Poleg reke ribičeva koča.
Kadar v veži rod svoj nahranjujem,
Mnogo vidim ti tako in čujem.
Redko ribič mi doma je stari,
V koči hčerka njemu gospodari.
Slamnat krov je in beraška koča,
Pa je taka roža v njej cvetoča!
Često hčerka sama gospodari,
Oča ide, v čolniči ribari;
On odhaja, nekdo pa prihaja,
Pa pri hčerki celi dan ostaja!
Lep junak je, viteške postave,
Poln zlatnine ves od nog do glave
Sablja mu do zemlje se dotiče -
Glej, in dekle se mu ne odmiče!
Kaj odmiče! za roko ga vodi,
Ž njim po izbi gor in doli hodi!
Včasih ona dolgo ž njim poseda,
Tujec dekle, dekle tujca gleda;
Včasi njima zbližata se glavi -
Bog ve, kaj pač on dekletu pravi!...
Nego čudo to še ni največe!
Včeraj déte v koči vzrčm ležeče;
Déte v zibki sladko se smejoče —
Poleg zibke — čudo — dekle joče!
Dčkle joče, dete se ji smeje —
Jaz ne morem, Bog vas naj uméje!
Ali tujec nič več ne prihaja,
Dčkle samo solzno zdaj ostaja ..."

Pesem svojo lastavíca spéla,
Pésem spela, z lipe odletéla.
Pa je druga priletela ptica,
Káj je pela meni pa seníca?

"Daleč cérkev tam je v mestu béla;
Tam od cérkve sem ti priletéla.
Baš na ôknu bila sem cerkvenem —
Slušaj pésem, koj ti razodénem!
Nad oltarjem lépa je svetníca,
Pred oltarjem lepša pa devíca;
Z žéninom je pred duhovnom stala,
Rôko desno žéninu dajala.
Oh, bogato vzel si je nevesto,
Bogatejše nima celo mesto!
On junák je, víteške postave,
Poln zlatnine ves od nóg do glave.
In veselo orglje zabučíjo,
In vesele pésmi se glasíjo...
Čuj! kdó sredi cérkve tam zajoče?
Ej, spoznám jo! — tam iz nizke koče:
Ribičeva hči je tam ob reki,
Znana mi po lici in obleki. —
Ženin tá je nékdaj k njej zahajal,
Često v koči tam pri njej ostajal!
Káj seníca tega ne bi znala!
Saj sem večkrat tam na ôknu stala,
Tam na ôknu ribičeve koče
Poleg reke šumne in deroče.
Čemu dekle zdaj veselje móti?
Čemu svatom je sedaj na poti?"...

Odletéla z lipe mi seníca,
Priletéla tretja k meni ptica;
Vrana črna k meni priletéla,
Káj je vrana mi pred ôknom péla?

"Daleč, daleč reka tam šumí ti,
Pokraj reke koča pa stojí ti.
Baš čez reko davi sem letéla,
Kaj pa ribič tamkaj stari déla?
S siloj vsňj se starec v veslo vpira,
Pa svoj čolnič proti bregu tira;
Čolnič tira, hčerko svojo gleda:
Hči v naróčji spí mu danes bléda...
Pa čim bliže koče čolnič pluje,
Teže ribič stari mi vzdihuje:
Lahko, hčerka, bi še živa bila,
Da v valóvje nisi mi skočíla...

Pésem svojo vrana črna spéla,
Pésem spela, z lipe odletéla.
Poroka

Stojí tam gradič bel, stojí;
Moží se lépa grajska hči.

Kar róžica med cveti je,
Nevesta med dekléti je.

Sred grada je kapélica,
Oj, krasna božja célica.

Stojí v kapeli zlat oltár,
Pred njim pa zaročencev par.

Poroča ju duhóvnik mlad,
Duhóvnik mlad, redóvnik mlad.

"Na veke srečna bodita,
Po jednem poti hodita!

"Težkó živí življenje se,
Če ne delí trpljenje se.

"A slajša rádost je srcá,
Če isto si delita dva." —

In venčani presrečni par
Ostávlja zlati že oltár.

Pa ôna v njega vpre očí,
Pa tiho reče grajska hči:

«Bog sám, Bog sám nad nama vé, —
A nékaj mi teží srcé!»

Pred patra poklekníla je,
Odveze izprosíla je. —

"Čestiti oča Vladimir,
Zdaj vabim Vas pa na svoj pir.»

""Gospá bogata, to ne gré!
Beráč Vas gledati ne smé.

""Bil nisem Tebi mar nekdaj —
Pokáj bi svat bil Tvoj sedáj!»»

Še én pogled na njó hladán —
Menih se vrne v samostán.

  
Svetinja

Bogástva ní mogla mi dati,
  Svetínjo pobožno samó;
Na glas je solzíla se mati,
  Pretežko biló je slovó.

"Svetínjo ná zlato!" je déla,
  "Zaklád to čestít je, moj sín!
Od dedov sem jaz ga vsprejéla,
  Zdaj dajem ga tebi v spomín.

"Domače boš kraje ostávil,
  Med tujimi hodil ljudmí,
Zaklád pa tá moj ti bo právil
  O domu, kjer mati živí.

"Rodóve boš videl srečnejše,
  Zemljó bogatejšo drugód;
Svetínja te spómni: krasnejše
  Od svoje ne najdeš nikód.

"In ko bi nas tujci grdíli,
  Domačo nam sméšili last:
Svetínja te spómni, sin mili,
  Da matere braniš mi čast!"...

Na glas je solzíla se mati,
  Ko težko jemál sem slovó;
Ničesar imela ní dati —
  Svetínjo pobožno samó.

Svetínjo tó hranim jaz vérno,
  Od matere dano na pot:
Ljubézen za dóm neizmérno,
  Za dom in nesrečni svoj ród.

Celjska romanca

Noč nad Celjski grad že pôzna pada;
Kdó na tihem jaše mi iz grada?
Varno stopa po stezíci vranec,
Bréme svoje nese v dól niz klanec.
Prismejí se ščip izza oblaka —
Lahko vidiš ga sedaj junaka.
Halja rjava krije redovníka.
Redovníka, žívega svetníka!
Glej v obraz mu, glej tá lica véla!
Od solz so pač mu obledéla;
Té očí kot da so brez življenja;
To prihaja, brate, od trpljenja.
Od moljénja, svetega bedénja!...

Hitro stopa vranec v mesečíni,
Jézdeca že nese po dolini.

"Brže stópaj, kónjič vranogrivi,
Brže stópaj kónjič iskrožívi!
Glej, tam selo znano je pred náma;
Pohodíla često sva je sáma.
Dobro znana ti je hiša mala —
Kraj vasí tam bova spet obstala:
Tebi ovsa za večerjo dajo,
A najboljše meni, kar imajo …
Torej spéjva...!"

""Postój, pater Ureh, preslavni Celján,
   Svetník po deželah devetih!
Pri kraljih, cesarjih svetá si poznán.
   Še bolj pa pri naših — deklétih!

""Dekléta slovénska cvetó nam na čast,
   Lepôta njih v pésmih slaví se;
Káj čuda, če v sladko lepôte si past,
   Ujél pač napósled še Tí se!

""A dčkle iz nas in pobožni mož Tí —
   Križ velik, čuj, nista jednaka:
Mladénke so naše rudeče krví,
   Po Tebi se modra pretaka!

""A ker si mogočen, lehkó naredíš,
   Da sitna izgine razlika,
Lehkó si za ženo potém izvolíš,
   Če ktera dév naših Te mika. —

""E, hôdi kar z nami k posvetu takój,
   Da môški se dogovorímo!
Pogodbo podpišeš nam sám še nocój —
   Popréj Te domóv ne pustímo!""...

Sluša Ureh gôvor starešíne,
Dobro sliši — nič na tó ne zine.
V grlu nékaj sapo mu zapira,
Plah nekako se okrog ozira:
Móž stotina straži ga vaščánov,
Móž stotina hrabrih Teharčánov!
S konja stopi Ureh jim počasi,
Nič ne reče — malko odkašljá si.
V sredo méj-se víteški vzemó ga,
Pa k županu na posvčt vedó ga.

Starešíne vsi se pokloné mu,
Dolgo pismo žůpan dá v roké mu;
Čita pismo rjavi mčnih Celjski —
Káj li sklenil modri zbor je selski?

"Jaz, grof Ureh, grof in knez Celjánom,
Vsém Celjanom in okoličánom;
Knez Slovencem in gospod Hrvatom,
Nam sosédom, našim ljubim bratom;
Desna roka kralju gospodarju
In pobratim turskemu cesarju:
Teharčane poplemenitújem,
V plemski stan vse selo povišujem —
Ali, kakor se po naše reče —:
Modra kri po žilah vsém naj teče!
V grbu dvoje zvezd jim svéti jasnih
Za spoménik njé očíj prekrasnih;
Zvezd srebrnih dvoje v grbu svéti
Za spoménik lépi Margareti,
Ki je kriva, da Vam plémstvo da se
Za sedaj in za vse večne čase!"...

Gleda Ureh starešine srénjske —
Ej, prejake so pestí slovénske!...
Tiho séde, s čela pot obriše,
S svojoj rôkoj pismo jim podpiše;
Podpisavši — jo domóv popiše.

Teharčani pa, junaki zviti.
Dan današnji še so plemeniti.

 
Balada o potresu

Prapóri vihrajo, zvonôvi pojó,
   Procésija dolga se vije,
   Peváje, moleč litaníje;
In péva in moli in prosi takó:
   "O čuj nas, Bog, v sveta nebesa,
   Obváruj nas potrésa!"

"Svetníki, svetníce, uslišite nas,
   Prijátelji vsi nad zvezdámi,
   O bčdite vérno nad námi!
K vam vsplavaj molitve goreče naj glas
   In k tebi, naš Oča, v nebesa —
   Obváruj nas potresa!

"Uslíšanja vredni, oh, nismo pač mi;
   Uslišanja vredna jedina
   Nedolžna je naša mladina.
Njé prošnja, preblaženi, k vam naj kipí,
   Njó slíši, Bog, v svoja nebesa —
   Obváruj nas potresa!"

Prapóri vihrajo, zvonóvi pojó.
   Procesija v cerkev se vije
   Pobožno moleč litanije;
In staro in mlado prepeva srčnó
   In pésem se ôri v nebesa:
   "Obváruj nas potresa!"

In orglje mogočno s korú zabučé,
   In mašnik v ornatu mašuje,
   Presveto daritev daruje;
On z národom moli, ne moli za sé,
   Goreče vzdihuje v nebesa; —
   "Obváruj nas potresa!"

"Kraljíca svetníkov, o čuj nas, o čuj!
   Devíca brez gréha spočéta,
   Čuj, romarjev kliče te četa!
Tí naše vzdihljáje Sinóvi darúj,
   Gôr nesi jih v sveta nebesa
   Obváruj nas potresa!"

In órglje bučíjo in pevci pojó,
   In mašnik ves v zlatu mašuje —
   Podzémeljski grom se začuje! …
Madonna v oltarji se zmaje močnó …
   Zamólkel krik čuješ v nebesa:
   "Obváruj nas potresa!"

Vse tiho? — Kjé cérkev? … Glej, zemlja zijá!
   Iz brezdna štrlé podrtíne …
   Vse tiho na dnu globočine?
Ne! — Glasno mrliči vpijó do Bogá,
   Tisóči kričíjo v nebesa:
   "Obváruj nas potresa!"
Čaša nesmrtnosti
„Kadar ob smrtni uri duša
stopi človeku do grla …
kdo mu ponudi čarovne pijače,
da bi ga otel? ...“

Koran, sura 75.

Turban pisan diči ruso glavo,
damaščanka mu visi ob boku.
Knjiga sveta je pred njim odprta, -
koran čita mladi Abduraman,
koran čita, suro baš o smrti,
in o smrti in življenju večnem.
Svetel dan mu sije skozi okno,
krasno jutro v izbo se smehlja mu,
jasno jutro, dete vesne mlade,
ali v duši jasno ni kalifu.
Težke misli misli Abduraman! …
„Smrt! Že zopet duha obletavaš,
vešča črna misel nevesela?
Smrt? Umreti! - Moram li umreti? …
Allah, v srcu vžgal ti čut ljubezni,
glavi vdihnil si duhá modrosti,
meč oblastgi dal si roki moji!
Glej kako naj ločim od ljudi se!
Veže nanje me ljubezni spona!
Glej kako naj misliti prestanem?
Vduhu nosim svet in - tebe, Allah!
Glej, kako naj z mečem se razstanem!
Najzvestejši mi jo on tovariš ...“

V težkih mislih je kalif kordóvski!
V težkih mislih tri pozove k sebi:
Zove k sebi Hákima, zdravnika,
zove k sebi Sófra, čarovníka,
zove k sebi derviša Rašída.

Stopi predenj prvi, Hakim, lečnik.

„Ni li leka zoper smrt na sveti?
Duh čemú nam In čemú so vede? -
Morabiti – večno čem živeti!“

„Jasni emir, sonce zemlje španske!
Srečen sem, da smem pred tabo stati!
Moč veliko ima znanost naša,
ali vsakdo večnosti ni – vreden! …
 Tí nastrezi si v kristalni čaši
rose v polju, predno sonce vzide,
stôpi v rosi biserov mi morskih,
pij pijačo mojo juter sedem …
Večno živel bodeš, emir jasni!“

Jedva svita dan se nad Kordóvoj,
s čašoj v roki spe kalif iz mesta.
V polje ide, predno sonce vzide,
roso streže v čašo si kristalno.
S polnoj čašoj v grad se svoj povrne,
 vrže vanjjo biserov peščico;
čaka, čaka na čarovno pitje,
ali biser ne stopi se v rosi!
 
In že stopi predenj Sofer slavni.
„Svetli emir, muslimanov dika!
Neumrlost dati če ti Sofer
Mnogo more veda res zdravniška -
vse premore veda čarovníška,
alkimija, sveta veda naša! -
Glej je čaše, ki nesmrtnost daje!
Pij zdravilo njeno čudodelno,
pij zlató, v tej čaši raztoplejneno -
pij iz kupe moje si nesmrtnost!“

„Sam poskusi jo poprej, pijačo!
Nagni krepko, Sofer moj učeni!“

„Svetli emir, čaša ta ni zame -
tí edini …!“

„Sam poskusi prvi!
Naj pijače vidim prej učinek!“

Dvigne Sofer kupo svojo k ustnom,
a kalif nad Sofrom damaščanko.
„Glejmo, je li pitje tvoje pravo“ -
Abduraman mu odrobi glavo.

Stopi predenj stari Ali Rašid:

„Najmodrejši si v Kordóvi, serec?
Čuj, povej mi in skrivnost razjasni:
Ni li leka zoper smrt na sveti?
Mora biti – večno čem živeti!“

Dvigne roko stari Ali Rašid,
derviš stari v halji siromaški,
siva brada mu do pasa pada, -
dvigne desno pa kalifu reče:

„Leka iščeš, mladi Abduraman,
leka rad bi, ki nesmrtnost daje,
pil zdravilo, ki ti večnost daje?
Iskal leka takega pri vračih,
iskal že si ga pri čarodejih -
prevarili pa so vsi te kruto …
Sam imaš jo čašo čarodejno,
sam naredi pitje si nesmrtno!
Čaša tvoja je – življenje tvoje!
Sam napolni z večnosti jo lekom!
Čaša tvoja je življenje tvoje.
Vlivaj vanje vsak dan dela dobra,
dela slavna za rojake svoje,
za rojake in za domovino!
Zlega čina pa ne ena kaplja
v čašo níkdar ti ne kani toto!
Prej ne nehaj vlivati v posodo,
dokler polna ti ne bo do roba,
dokler polna čisto n do – groba!...
Truplo tvoje čaš strohn v gomili,
ali čaša tvojih del ostane!
Narod tvoj bo pil iz čaše tvoje,
s pitjem njenim bode se napajal -
v delih svojih živel sam boš večno!...“

Knjiga sveta je pred njim odprta,
a ne čita mi kalif korána,
zre za starcem, ki čez prag odhaja,
zre za njim, sam sebi si šepeče:
„Ta utegne biti čaša prava,
čaša tvoja, modri Ali Rašid!“!«
Zimska romanca
"Pet mesecev?! ... Do maja, se mi zdi,
ko kuriti nehámo že peči ...

Saj veste, kaka moč je lepe žene!
Jaz ljubil njo sem, ona, ona mene.
Če vrabec sme iskati si družice,
kdo to človeku braniti bi kanil?
No, nama zákona ni nihče branil,
naravne, pravijo, so to pravice. -

Ljubezen bila vsa je dota njena,
jaz njej dal kos sem svojega - imena! ...
Gospod sodnik! Prijetno tu pri vas je.
Ej gorka peč, ej ljuba ti toplota, -
ko godci godli bi okrog života!
A druga pela v koči tam pri nas je!
Ko zdajle brilo je krog prhle koče,
na oknih led je vence vil cvetoče.
Na smrt je bolna ona mi ležala,
ki črvom lačnim je življenje dala.

In jaz doma, gospod sodnik, brez dela;
brez dela pa nas eden nima jela ...
Odrveni, okameni že s časom
človeku srce v revnem tem življenju
in v borbi tej za kruh in v tem trpljenju.
A bede naše odoleti glasom
več mogel nisem. Planem tja na grad:
'Otroci zmrznejo mi v eni uri ...
drv prosim malko, da se peč zakuri!' -
'Ha, če jih zebe, pa naj gredo spat!'

'Gospod premilostni, pa prosim kruha!'
'Beračem tu ne peče se, ne kuha!'

'Obleke stare bodo morebiti,
da mogel deco golo bi pokriti' ...
'Poberi se!' ...
                 Ostavil bil sem grad -
in tisto noč sem moral biti - tat!
In 'greh je krasti,' rekla mi je mati,
pokojna mati - Bog ji nauk plati! -

Srce imate, sodni vi gospod!
Usmilite še mojih se sirot!
Da moji ne bi to kar jaz postali,
da ne grešili bi in ne jemali:
Kar dajte z mano vred jih vse zapreti,
da jesti bodo mogli in se greti! ...

Ej, draga peč, preljuba ti toplota,
tu godci godejo okrog života,
A zunaj tam kako spet s snegom mete
in v divjem plesu vihra suče pete!"
Kristus in Peter
=== Boj pri Pirotu===


(Dné 28. novembra 1885. l.)

"Kralj, igra je naša zgubljena,
   Udal se je, pal je Pirót...
Premagana vojska je srbska,
   Bolgár na bojíšči gospód!

"Bolgár, gospodár že v Pirotu,
   Ko piš privihrá nam še v Niš; —
Ní varno več tukaj za tebe,
   Hoj, boljše, da kar ubežíš!

"I v Béligrad, — v srce očíni —
   Pridere pobedni mejáš;
Življenje in krono kraljévo —
   Bojímo se, da zaigráš!»

Ném sluša vest grôzno kralj mladi,
   Pred licem mu dela se mrak …
A ranjencev prvih dovede
   Mu s polja krvavega vlak

Pomičejo tožna nosila
   Po ulicah Niških se tam,
Spoštljívo množ ranjence gleda,
   Mej množicoj kralj je sám.

In k prvemu kralj se pripógne:
   "Za mene zdaj, jadnik, trpíš!
Naznani poslednjo mi željo,
   Zgodí se ti, česar želiš."

""Ob Móravi oča moj stari
   Tam spet mi je stopil na prag,
In s praga se v daljo ozira,
   Dohaja li sin že mu drag?

""Zastónj oča hodi me čakat,
   Zastónj si napénja očí;
Uglédal ne bôde več Marka —
   Tolaži, tolaži ga Tí!""

In drugemu deje vojaku:
   "Bil bôrec si hraber vsegdár!
Naznani poslednjo mi željo,
   Izpólni jo tvoj gospodár."

""Tja h koči ob Drini deroči
   Zdaj plavam čez dól in goró,
Otrôke in ženo cvetóčo
   Poljubit, objét za slovó.

""Brez mene kakó naj živíjo?
   Glad jih umorí in pečál …
Siróte izróčam zdaj Tebi,
   Tí bódi jim oča, o kralj!""

Pripógne se k tretjemu v krvi:
   "Boríl si se hrabro, sin moj!
Naznani poslednjo mi željo,
   Izpólni rad kralj ti jo tvoj."

""Ně žena ljubeča, ně deca
   Ne čaka na mene domá;
Pogrešal ne bode me nikdo,
   Ko s tega izginem svetá.

""Umréti, čim prej dotrpéti!
   Jedino tó zdaj-le želím; —
Káj rana na prsih tu smrtna!
   Oh, hujše jaz rane trpím.

""Sramôta bolí me, sramôta,
   Da Srbu zdaj Kajn je imé …
Da národ moj, bratomorílec,
   Krvave zdaj nosi roké.

""A, kralj moj, ko smrt me poljubi,
   Zakličem, da čul bo ves svet:
Kdor brata mi ščuje na brata,
   Tá bodi — tá bodi proklét!""
Solus

Premoženje vse delí ubógim,
Vse bogastvo svoje sveti Solus.
Môre dušne če se iznebiti.
Le Bogú, le njemu čč služiti.
"Pridite, vi reveži, prosjaki,
Zapuščeni, lačni siromáki,
Pridite, za vse bo vsega dosti,
Solusovi vi odsléj ste gosti!"

Vsak dan s praga Solus revne kliče,
vsak dan truma njih se mu primiče;
Té napája, ónim kruha reže,
Z žitom tukaj, z mesom tam postreže.
Bôsi, nagi pritekó berači,
On obuva jih in jih obláči.
Ko največe so pred hišoj gneče,
Ves denár med njé svetník pomeče.
"Hvala nébu! zdaj si brez vse teže.
Duša, nič te več na svet ne veže.
Hiša, polje, vrti, stoj! in logi!
Da, še tó — vse vaše je, ubógi!
Ní pošteno trebuh svoj gostiti,
Ko tvoj sosed mora se postiti."
Sam pri sebi sveti Solus pravi,
Pravi, dedov svojih dom ostavi.
Brez bogastva vsakega, brez dóma,
Káko láhko se po svetu róma!
Roma Solus ko berač okoli,
Boga hvali, za darilce moli;
Pak iz jedne v drugo cerkev hodi
In v nebesa dušo svojo vodi.
Zlato, srebro nísta mu na poti,
Mamon trohli, tá ga več ne moti.
In čedalje bolj se posvečuje
In pobožnik vsak dan širje sluje.
"Sveti Solus!" kliče pešcev tropa,
Ko po cesti rômar mimo stopa;
"Sveti Solus!" pravijo vaščani,
Ko priróma k njim popotnik znani;
"Sveti Solus!" srénja vsa šepeče,
Kadar v cerkvi moli on goreče.

Tó svetníka jame žalostiti,
Žalostiti, tiho togotiti —
Še ljudíj se treba iznebiti!

Ide Solus, ide v kraje tuje,
Glas človeški kjer se več ne čuje.
Vsemu svetu čč se izogníti
In napastim njega vsem uíti!

Dolga vije že za njim se cesta.
Vse za njim tam: sela, trgi, mesta.
In za njim tam svet je z bučnim hrumom,
In ljudjé so s svojim vsédnjim šumom;
Tam za hrbtom zanke in zmotnjave,
Tam pastí so vse in izkušnjave...
Vse za njim — na veke!...
Dlán nad čelo!
Sóle, ôzri se na rodno selo!
Ozri se! — Ne? — Ne! Napréj v samôto,
Dalje, dalje v gluho tja tihôto
Po neznanih potih, temnem lesi,
Ob prepadih, med brlógi …
Kjé si?
Kjé si, Sole? — Tiho, vedno tiše
Okrog njega. Le priroda diše.
Sôpe krepko, vedno svobodnéje,
Dih nje sveti mu naproti véje
Iz ogródij silnih, veličajnih,
Iz ogródij njenih večnih, tajnih. —
Kako lahko tukaj je moliti,
In moliti in Bogú služiti!
Izpod skale tam šumljá studenec,
Solus tiho moli rožni venec;
Vrh nad glavoj mu šepeče palme,
Ves zamaknen on prepéva psalme;
Sveti vzdihi mu iz prs kipíjo,
Ko ob zárji ptice žvrgolíjo.
Izkušnjave ni je tukaj mične,
Od Bogá nič ga ne trga...
Nič ne?
Káj zagleda včeraj sveti Solus?
V nočnih sanjah? Ne! o belem dnevi.
Praznovaje? Ne, ne! Psalm pevaje.
Káj zagleda? — ko iz megle s kraja
Pred očmí mu znano selo vstaja.
V sela sredi béli se zidóvje —
Da, to širni, krasni dom njegóv je!
In, ko da so se odprli zidi,
On v sobane prebogate vidi.
Oh, z močjó ga vse neznanoj miče
In s čarôbnim glasom vse ga kliče:
"Vrni k nam se, vrni, tukaj bivaj!
Vrni se, tu žívi in užívaj!"
Gleda Solus té mameče krase,
Sluša, sluša té vabeče glase,
Gleda, sluša...glej! in spet domá je,
Po domačih tléh se izprehaje;
In soséska vsa kakó slaví ga,
Vse ga hvali, vse na glas častí ga …
"Majka božja!" svetec ves se strese —
In prikazni v hipu razkadé se.
Zbrano Solus peva spet in móli,
Z njim priroda moli naokoli.
Divja roža se tik njega ziblje —
Káj nad čašoj vspénja se ji, giblje?
Glej, jasnéje se podoba dviga:
Lice déve, ki mu kima, miga?...
Tudi tí tu!...Solus se pokriža,
Da napást mu več se ne približa, —
No zamán; za slikoj druga slika
Mimo njega v sencah se pomika
Dan na dan — — — — — — — —
— — — — — — — — — — — — —
Čuj, lovski rog glasí se
Po dobravi! Tam, kjer gozd jasní se,
Zgrúznen spal pod palmoj je sred laza,
Mir sladák mu je sijál z obraza,
Mir na veke varen pred napastmi,
Pôkoj veder, čist, ne skáljen s strastmi;
Vir šumljál mu je mrtvaške pésmi,
Palmov list je držal v roki desni,
A na listu čitali so slova,
Ki jih roka pisala njegova:
"Vsemu svetu pač ušel lehkó si —
Sebe nesel sámega s sebó si!"
Slovenska legenda

"Odpríte!" pred rajem začuje se klic,
   In nékdo potrka tri krati;
Že s ključi za pasom, veselih líc
   Stojí sveti Peter med vrati.

"Kdó duša si božja?» jo praša vratár,
   Od glave do nóg premotrí jo, —
""Slovénec ponižen, nebeški ključár!
   In v rajsko želím domačíjo.""

"Slovénec! Oh, rad Vam verjamem tó.
   Predôbro pač vam ne godí se;
Zatôrej vsak rajši ostavi zemljó,
   Pa k nam gor čim brž preselí se.

"Iz vsakega najdete tukaj stanú
   Velikih in slavnih svetníkov,
Iz Vašega jadnega pa rodú,
   Največ jih je — mučeníkov.

"No, predno Vam ôdprem sveti raj,
   Prestópiva večnosti meje, —
Oprôstite! prí nas je tak običaj, —
   Kakó Vam čestito imé je?"

""Slovénsko mi Primož je Trubar imé,
   Saj kdo me utegne poznati..."
"Že dobro!" Šentpeter mu reče smejé,
   "Počakajte tukaj pred vrati!"

* * *

Žarí se dvorana nebeška, žarí,
   od bajnih leskeče se lúčij;
Pred svatov nebeških sijajne redí
   Ustopi Šentpeter s ključi.

"Iz solzne doline tuj gospod
   Na pragu je naše hiše,
Poprôsil ponižno me je za vhod,
   A Primož Trubar se piše."

""Káj? Trubar!"" vladika Tekstor dé,
   ""Kakó? Primož Trubar ste rekli?
Živí li še tá do današnjega dné?
   Ní zdavnaj že zgôrel v pekli?

""Po vsej domovini vam nékdaj razpél
   Bil vražje je svoje mréže,
Ovčíce mi vse poloviti je htél —
   Gospôda gotóvo to vé že.""

"Križ božji! Slovénski Luter je tu!"
   Bolestno škof Tomaž Hren vzdahne,
"Še tukaj ne bode pred njim mirú?!
  Na dno víc nazáj naj se pahne!

"Pripeljal nemara s sebój cel sod
   Slovenskih je Svetih Písem;
Pečí bil sem kúrit dal ž njimi povsód,
   Vseh mogel dobiti nisem." —

""Pomislite, "" Slomšek se oglasí,
   ""Pomislite, sveti očetje!
Kar Primož na zemlji več ne živí,
   Preteklo že tristo nam lét je.

""O véri njegovi ní bilo sledú
   V Slovéncih o mojem časi.
Predlágam, da raj se otvóri možú,
   Da brat naš zaslužni se spasi.

""V jeziku premilem on prvi iz vséh,
   O, čujte! nam knjige je pisal!
In gréh, ki učinil ga bil je, gréh —
   Spokorniku Bog ga je zbrísal...""

Joj! bil vam prepír in spor je na tó
   Po celi slovenski strani,
Še drugi začeli nastavljati so
   Uhó radovedno rajáni.

Z Jerónimom sveti Avguštín
   Smehljáje se tam pogovárja,
S Kvirínom šepeče škof Viktorín,
   Kazáje na Petra, vratárja.

Metódiju papež Nikoláj
   Sladkó se na glas poróga:
"No, brate moj, slišiš in vidiš sedaj,
   Káj tvoja slavjanska je zloga?"...

In angeljci zlati okróg letajoč
   S perútmi delajo veter...
Pri vratih brez sape, osúplo zróč,
   Ko v tléh ukopán stojí Peter.

"Mir!" — čuj, s prestola svojega Bog
   Zdaj glas svoj svarilni povzdigne,
Slovence takój potolaži okróg,
   Vratárju z rokój pomigne.

Do danes vaš Trubar je v ôgnji pripet
   Za greh se svoj óstro pokôril,
Od danes naj tukaj bo z vami vréd
   Za tó, kar je dôbrega stôril.

"Ker v vašem jeziku vas prvi učíl
   Moliti je, psalme péti,
Zdaj večno me bode slovenski slavíl,
   Peváje svoj: "Sveti, sveti!"...

In ključ zarožljá in raj odprt,
   In Primož Trubar ustópi.
Mej slavnimi brati (pač mnogim na srd!)
   Bog sesti velí mu na klopi.

Prešeren, glej, tam mu naproti hití:
   "Naj bom jaz tvoj prvi čestitelj!
Iz národne smrtne, stoletne nočí
   Na delo si prvi buditelj!"
Na sedmini

Ne sáma ti, ne sáma ti —
Vsa vas se v solzah dnes topí!

Predvčerajšnjim še čil in čvrst,
Sedaj ga krije črna prst.

Tvoj mož bil sicer že je star,
Že star, a dober gospodár.

Bil že je kratkoviden, res,
In gluhih malko že ušés:

No zdrav in jak še korenják,
Krepák takó ní starec vsak.

Oj, dober mož, predober mož!
Še dolgo pómnila ga boš.

Sám pravil nam je čestokrat,
Kakó imá te srčno rad.

"Mladí se vek življenja moj,
Odkar porôčil sem se ž njoj.

"Cvetoča ôna, vél že jaz,
Pri meni pač ní kratek čas. —

"In vender, vender ljubi me,
In zvesto hrani mi srcé!

"Zvestôbo njé poznate vsi —
Nobén je fant ne preslepí..."

In zdaj je v grobu dobri mož,
Še dolgo pómnila ga boš!

Luč večno Bog mu skoro daj,
In večni mir in sveti raj!

Lehkó bi žil še dôkaj let,
Prenékter dal nam moder svet.

Kak naglo ga je vzéla smrt,
Odnesla ga na tihi vrt!

Bog vé, Bog vé, kako je tó?
Kdó sóditi si upa, kdó? —

On star, a mlada, živa tí —
Takó pač večkrat se zgodí!

Oh, dobra duša, poštenják,
Spoštôval ga iz nas je vsak.

Izpíjmo čaše polne zdaj,
V spomín njegov vsak pije naj!

Kozárec vsak naj bode súh,
Da mir njegov imel bo duh!

Da kdaj ne pride plášit te,
Nocój še morda strášit te!

Udova le izpila ní …
Kaj ti obraz takó bledí?

"Ne vidite pri vratih ga?
Kaj neki v roki tam imá?"

""Ne vidimo ničesar mi,
Pač varajo te le očí.""

"Kakó je bled, kakó je bled! …
Moj mož?! … kaj vrača se na svet!

"Kaj neki svéti se mu tó?
A! — kupo mi drží z rokô!

"In v kupi môten je napój,
Pijača kalna, sôprog moj!"

""Ne vidimo ničesar mí,
Pač varajo te le očí.""

"In zdaj iz čaše piti če,
Že nese k ustnom jo, gorjé!

"Ne píj, ne pij tega, ne pij!
V kot s kupoj, da se razdrobí!

"Gorjé! — Izpil je vse do dná …
Kakó teló mu trepetá!

"Gorjé, gorjé! Ti pil si smrt,
Čuj, v grlo si izlil si smrt!

"Saj nisem natočila jaz,
Nalil ti ón je tisti čas;

"Ko tebe ní biló domá,
Bila sva ž njim samá, samá.

"Rokó ovíl okól vratú,
V uhó šepetal mi medú.

"Prišel je bil sosédov sin,
Prinesel čudnih tekočín.

"Srcé je meni preslepíl,
A tebi v kupo smrti vlil!...

"Ne vidite li tam-le ga?
Kakó teló mu drgetá!

"Kakó si bled, kakó si bled!
Moj mož! — Káj vračaš se na svet?"
Napoleonov večer

(1810. l.)

Hej, to je god vesél nocój
   V Ljubljani pri maršali!
Kdó šteje goste, ki pri njem
   So v dvorci se sestali!
Čast, učenóst, bogati svet,
Lepôte ženske pestri cvet
   Slavé Napoleona.

Maršál Marmont, to mož je vrl,
   Francoza slika živa;
S šampanjca polnoj kupicoj
   Omizju, čuj, napiva:
"Fraternité, égalité,
Egalité in liberté —
   Tó geslo bodi naše!

"Vam, gostje slavni, čašo tó
   Na zdravje naj izpijem,
Ponosen sem in sem vesél,
   Da med Ilirci žijem;
Bog žívi našo stólico,
Prekrasno njé okólico,
   Bog žívi vso Ilirsko!"

In "vive la France!" zaôrijo
   Navdušeni glasóvi;
Zvenčé kozarci, se prazné
   In — pólnijo se novi;
S strun marseillaise pev zvení,
A z gôdboj, petjem se vrstí
   Zdravíca za zdravícoj.

"V imeni cerkve: Vive l’empereur!"
   Škof Kavčič kupo dviga,

"Neveste Krista ne teží
   Nobena zla veriga"; —
""Še dolgo bivaj prí nas dnij,
Maršalov nam najmilši Tí!""
   Napiva maire ljubljanski.

Trgóvec Môl: "Francozom čast!
   Kupčija cvete naša.
Odkar mej nami bivate"; —
   Pek Testič se oglaša:
"In jaz prodám zdaj hleba več"; —
""Mesá zdaj mesto treba več, ""
Meščán Sekač se hvali …

Zvenčé kozarci bolj in bolj,
   Nalivajo se novi;
S Francozom brati se Slovén
   V čast Korsike sinóvi.
To slavnosti bo lép opis,
Ki jutri pošlješ ga v Pariz,
   Vojvóda Dubrovniški!

A sredi družbe mčnih tih
   Napitnice posluša;
Boj nótranji mu čitaš z líc,
   Káj snuje pač mu duša?
Mar rad napil bi, samotár,
Ker mirni kot pustí ti cár?...
   Čuj, zdaj če govoriti!

"V imeni svojem lastnem ne
   Vzel čašo sem v desníco,
V imeni svojega stanú
   Naj opustim zdravíco:
V imeni vseh Slovencev tu,
V imeni celega rodú
   Napoleonu slava!

"V imeni našega rodú
   In našega jezika,
Kateremu stoprav od vas
   Čast došla je velika:
Izpijem čašo toto vso —
Francozje, vam zdravíco tó
   Od patra Valentina!"
Svatba v Logéh

Za mizoj sedíjo svatje
   In godci sedé za pečjój;
Hej, to je vesela gostija
   V Logéh pri županu nocój!

Veselo gódejo gódci,
   Nevesti srcé se topí,
Ne upa se v ženina zréti,
   Stidljívo poveša očí.

Na desni, glej, pri starešini
   Celó gospod župnik so tam;
Saj v Kani počastil bil svatbo
   Nekdaj še Vzvelíčar je sam!

Soródniki, bližnji in daljni,
Prispéli so sréče želét,
Nevesti in ženinu sreče
   Za tá in za óni svet.

In kteri utégnili niso
   Čestítat priti samí,
Darove pošiljajo svoje —
   Oj, dražestnih, lepih rečíj!

Umétalno vezanih kitic
   In vencev že poln je vsak kot,
Kolačev s trakóvi ovítih
   Ne mara, da bode jih stót.

Ne bó li že konec daróvom
   Od vsékod za svatbo nocój? —
Še vaški je mlinar prinesel
   Za ženina darek s sebój!

To stari je mlinar Mohorko!
   Saj znan vam je málin njegóv
V dolini ob bistrem potoku,
   V zatišji vrb, jelšjih vrhóv.

V dolini ob šumnem potoku
   Kolesa se vedno vrté,
A mleti pomaga Mohorku
   Rejenka, prelepo deklč.

"Káj, sósed, pa tí si prinesel?" —
   Sred izbe z darilom stojí,
V naróčaji jerbašček nežen
   Pred svati nerodno drží.

Na desnem in levem ušesi
   Gluh mlinar je stari močnó,
Na ves glas poklanja svoj darek,
   Na ves glas zavpije takó:

"l, tó-le je dala, naj nesem!
   Dar vsprejme tá ženin naj sam,
A vpričo neveste in svatov
   Naj jerbašček njemu oddám.

"In kak je lepó ga zavila —
   O, Júlika naša to zná! —
Predavši ga meni je rekla,
   Naj prí vas ostane dar tá!

"Njiv, travnikov, hosto, vinógrad
   In hišico belo dobíš...
Lehkó se nevestice svoje,
   Moj sósed, nocój veselíš!

"Bogati pač ví ste, bogati,
   A mi smo beraški ljudjé...
Pred ženina dar svoj postavi,
   Obrne se mlinar in gré.

Pogledajo v jerbašček svatje —:
   Živ angelj kot dar v njem leží!
Podoben je ženinu jako...
   Zató se takó mu smejí! —

Se gódci smijó za pečjój se,
   Smejíjo se gosli in bás —
Nevesti kraj ženina lépi
   Od stida rudí se obraz.
Vinska bajka
 
Na Sladkem Vrhu po trgatvi v hramu
   Sodi trijé mi stojíjo;
V junakih starih, hrastovih, kovanih
   Čudni duhovi tam spijo.

Polnoč. Zadremal baš je gornik trudni:
   Čuj, iz kletí káj šumí mu?
Šuští, šepeče, síče v sodu prvem —
   Tó-le duh bajni golčí mu:

"Leží, leží tam polje mi v tujíni.
   Cesta po polji gré béla.
Ob cesti krčma mi stojí samôtna
   Krčma ,Pri lipi’ vesela.

"Tovôrniki bogati bodo prišli,
   Zlatov rumenih ti šteli
Konjíčev iskrih par odpelje mene
   Z vozom po cesti tja beli.

"Posédalo tam potnikov za mize,
   Mládičev bode in starcev,
Ožívljali si ude bodo trudne
   Z mánoj iz svetlih kozarcev..."

Pol spé, napol bedé posluša górnik.
   Sládko v uhó to šumí mu!
Suští, šepeče, síče v sodu drugem —
   Duh tá slovesno golčí mu:

"Menihi z mesta prišli bodo póme.
   V klet me zaprli globôko,
O zarji vsaki sakristán bo sivi
   V cerkev me nôsil visôko.

"Menihi pri oltarjih bodo stali,
   Svete mi čitali maše,
Kot kri Spasíteljevo pil bo vsakter
   Vsak dan iz zlate me čaše?..."

Posluša starec proročanstvo tajno,
   Divno v uhó to šumí mu!
Suští, šepeče, síče v sodu tretjem —
   Glas pa navdušen golčí mu:

"Domá ostanem rajši jaz! Oditi
   Toži se meni po sveti;
Kjer sesal sem mladosti moč iz zemlje.
   Tú čem sedaj dozoréti!

"Pa pride dan, in hram bo moj ožível,
   Gód bo vesél in slavnosten,
Iz grl pak ôril tákrat bode moških
   Spev se v dolino radósten:

""Bog žívi v čašah naših sók tá zlati!
   Vsa ž njim slovenska nam vina!
Bog žíví, ki rodí jih, zemljo sveto —
   Žívela vsa domovina!""
Črnošolec
Dvorski norec

Káj sloníš tu sám, zamišljen,
Dragi Ali, modri Ali?
Glej veselja morje šumno,
Kak to pôlje po dvorani!

Káj stojíš tu ném, zamišljen?
Glej té pare, ki vrté se
Po dvorani v plesu lahkem,
Glej jih prince in princése!

Hodil mnogo si po svetu:
Reci, kjé, na kterem dvoru
Veselíce so krasnejše,
Nego moja je nocójšnja?

Glej briljante, dijamante
V sultaníje dijademu!
Kjé si videl lepših, dražjih?
Rad bi vedel, rad bi vedel!

Vrat Aíde glej princése!
Bíserjev si kje že videl
Na človeku kdaj katerem
Še svetlejših in še čiščih?

Kjé si videl lancev večjih,
Lancev še iz težje rude,
Nego zlata je veriga,
Ki jo nosi paša Jusuf?

In vilinska oblačila!
Kjé je lepše tkana svila,
Kjé obleka bolj ukusna,
Nego tu na odalískah? …

Zaškrebljájo zvončki nôrski,
Siljasta se zmaje kučma,
Ko iz sanj se vzdrami Ali
Pa satirska skrémži usta:

"Lépših videl sem demántov,
Bíserjev sem čiščih našel,
In veríg sem gledal težjih
In obleke vse to dražje.

"Daleč treba ní hoditi,
Da se, sultan, sám prepričaš,
Ka tvoj nôrec, modri Ali,
Gôlo pravi ti resníco.

"Dražja, nego svila dvorska,
Ráševina mi je kmečka,
Ker si vsak jo sám zasluži
Z delom težkim in poštenim!

"Težji, nego lanci zlati
Tu na prsih gizdalínov,
Sužnosti so lanci hudi,
Kteri národ moj težíjo!

"Bíserjev še hočeš čiščih? —
To so sólze milijónov
Stradajóčih zarad tebe,
Ki tu paseš se pohôtno!

"In najlepši dijamanti —
To so svete sráge tiste
Padajóče s čela móžu,
Ki za svôjcev kruh borí se!"
Mejnik
Sejm bil je živ. Prodal i on je Lahom
tam par volóv.
Zakasnil se je. V pozni, temni noči
sam gre domov.

"Hm, pravijo, da ni baš varno iti
tod obsorej!
Popotnike da včasi rado straši
ob cesti tej.

Pa bil je Martin svoje dni vojak vam,
na straži stal,
ponoči čul tam uro bíti vsako -
pa bi se bal?

Še pri Custozzi bal se nisem smrti,
zrl ji v oči -
pa tukaj mar ko dete bi trepetal,
če list šušti?!" ...

Dospe do svoje hoste ... Čuj, iz teme:
"Joj! kam bi dél?"
"Kaj? - Kdo si božji? - Kam naj deneš, vprašaš? -
I, kjer si vzel!"

"Vzel sem med svojoj bil in tvojoj lastjo,
mejnik le-tá,
presádil ga skrivaj na last sem tvojo
za sežnja dva!

Oh, in sedáj, odkar moj duh odplaval
na óni svet,
nazaj ga nosim, kamen ta prekleti,
pač sto že let!

Oh, to teži!" Zabliska se: Po cesti
pred njim sopeč
pripognjen stopa sosed Vid, na rami
mejnik noseč! ...
Pa bil je Martin svoje dni vojak vam,
in ni se bal ...
Kako nocoj domov je prišel s sejma,
pa le ni znal!

A čudno prinesó mu vsi novico,
ko sine svit:
"Sinoč umrl je nagle smrti sosed,
mejaš naš - Vid!"
List iz kronike zajčke

Slavni svetec v blaženstvu nebeškem,
Kartuzjancev oča, sveti Bruno!
Ki rodil si nas v dolini pusti,
Tam v Sartréški nas rodil dolini;
Ki razgrinjaš i nad nami plašč svoj
Zbranimi tu v samostanu Zajčkem:
Ne zaméri, oča, ne zaméri,
Da ti sin tvoj, stari Marijófil —
Kloštrov tvojih bivši prej nadzornik,
A zdaj prior v domu tém nevredni —
Piše danes v kroniko té vrste,
Pergamenu da izroča zgodbo,
Zgodbo, ki bo žalila te morda.

Trideset je lét že palo v večnost,
Trideset od tistih dôb lét dolgih!
Dan jesenski bil je topel, krasen,
Ko priromam tu pred klošter Zajčki,
Razoglav pred samostan prirómam.
Palico sem potno držal v desni,
A v levici sveti rožni venec.
Tik pred cerkvoj obstojí mi noga.
Prag prestopim, v cerkvi sem prekrasni.
Skozi ôkna gótiška visôka
Žarki solnčni lili so se vánjo.
Hiša božja prazna, osaméla!
V refektórij grem; tam bodo bratje.
Na stežáj so vrata vánj odprta,
Od obeda še šibé se mize,
A v dvorani ní je duše žive!
Po hodnikih samcat stopam dolgih —
Prazna cela vsaka, vse je tiho,
Le korakov mojih jek se sliši;
Mej zidovjem čudno to odmeva!
S stén obrazi gledajo me resni,
Radovedno váme zró podobe:
Slike stare priorjev pokojnih,
Slike stare dobrotnikov Zajčkih.
Grôza skoro me obide rahla.
Sam ne vém, kak dolgo tod sem blôdil:
Stoj, pri tleh, tam v koridoru temnem
Vrata najdem le napól priprta,
Iz dvorane govor, hrum in petje!
Tihotapim k durim tém po prstih,
Slušam, slušam — to rečí so divne!
Hrum potihne, čuj, glas vísok pôje:

  "Iz raznih krajev, časov
     Do stropa knjig leží,
   A jaz mej vsemi ljubim
     Tam zvezek poezíj.

   "Káj sta Horac in Pindar!
     Káj Sappho in Ovíd!
   Tam v mojo knjigo višji
     Pesniški duh je vlít.

   "Če sladka me vsebina
     Zanese pod nebó,
   Se jaz bi menda ódo
   Zapél tačas lehkó!"...

Aj, očetje so v — biblijotéki?!
Čul sem že o učenjakih Zajčkih …
Torej res
    Brat drug se že oglaša:

   "A moj folijánt je tam stari!
     Iž njega rad čitam vsegdár;
   Čas létnico zglódal mu davno,
     Pozabil že se je — tiskár.

   "Če pisca ideje globôke
     Premišljam do pôzne nočí,
   Vsa čuda priroda mi jasno
     Razgrne tačas pred očmí!"...

Bas resnôben zdaj za tém zapôje,
Da dvorana vsa bobní od jeka
In zidovje nad menój se trese:

   "Resníce že dolgo sem ískal zamán,
     Premetal neštete sem liste;
   V téj knjižnici našel pa zdaj še vsak dan
     V vseh knjigah resnice sem čiste!»

Tu veselo zazvenčé kozarci!
Odprem vrata, vstopim in pozdravim:
"Mementote mori!"
               Klét prekrasna!
Klet prostrana me objame hladna.
A v sredini sódov velikanskih,
Tu sedijo patres kartuzjanci
Okrog mize hrastove ogromne;
Čašo v roki vsak drží penečo …
"Bratje dragi: Dominus vobíscum!
Tukaj torej knjižnica je vaša?! —
Po ukazu strogem iz Sartréze
Prišel k vam je brat vaš Marijófil,
Da pregleda samostan vaš Zajčki,
Da napredek vidi v učenósti,
Ki izvíra v knjižnici vam toti..."

S težkim srcem pisal té sem vrste,
S težkim srcem tó beležil zgodbo.
Ti Spasitelj križani na pultu,
Ti na steni, Mater Dolorosa!
Vidva sta mi priči, kak nerado
Teklo danes mi peró je gósje.
Ali grešni menih Marijófil,
Ki osível je pišóč tó knjigo,
Króniko o samostanu Zajčkem,
On ní mogel in ní smel drugače!
Kajti res je res: Resnico sámo
Vselej píši vestni zgodovinar!
Ne na levo gledaj, ne na desno,
Káj vrstníki porekó, ne baraj!
Kaj potomci porekó, ne maraj! —
In zató ne bodeš pač zaméril,
Da je pisal sin tvoj Marijófil
V knjigo toto danes zgodbo čudno,
Ki vršila se je v Zajcu lépem,
Ko smo šteli leto: tisoč petsto
·estdeset in štiri še po Kristu —,
Oh, saj vem, da bodeš mi odpústil,
V slavi rajski, oča Bruno! Amen.

  
=== Botra===

Znosila h krstu že vso vas —
Vso faro sem ne mara jaz:

Brez botre nisem še nikól
Po cesti téj šla k cerkvi dól.

Sred sela so pobrali te
In najdenčka mi dali te.

Oj, ktéra te dojíla bo?
Oj, ktéra te redíla bo?

Brez otca, majke — velik križ!
A zdaj še botre ne dobíš.

Kdó kupil kríževnik bo bél?
Kdó ž njim pri krstu te odél?

"Jaz njemu botra biti čém,
Pod skrb ga vsprejmem z dnešnjim dném!» …

Glej, žena béla vélih líc
Po cesti z Nežoj stopa vštric!

Očij globôko vdrtih lésk —
Ko svéč mrtvaških dvoje blésk.

"Ne boj se! Jaz mu botra bom,
A dete vzamem na svoj dom!

Bogata jaz sem ti gospá,
Oh, daleč, daleč tam domá.

"Káj preskrbéla že otrók
Po hišah svojih sem, o Bog!"...

Po ženi beli Neža v stran
Pogled obrne tih, plašán:

Nikjér je botre tuje ní...
Na rôkah déte mrtvo spí.

Ukrajinska duma

"Kám, oča menih, dalje, kám?
Le noter, noter v dvorec k nam!
    Mrak pada na ravnino,
    Noč že na Ukrajino.

"Pač trudni, lačni že ste Ví...
Tu náte hleba in solí!
    Od pota si počíjte,
    Pri meni prenočíte!"

""Bog plati, mlada Vam gospá! —
Samí domá? Samí domá?
    Kjé mož je Vaš čestiti?
    Kjé bárin plemeniti?""

"Mož moj odšel je v daljni kraj,
Oj, v daljni kraj, ní ga nazáj;
    Tri leta so miníla,
    Odkár sva se ločíla.

"Odšel je v mátuško Moskvó,
Od tam pa v Novgorod — nató
    V Sibírijo potóvat,
    Kupčévat in trgóvat."

""Kák gospodárstvo kaj stojí?
To pač velike so skrbí!...
    Imate déce zale?
    Odrasle ali male? —""

"Dvor moj je srečen — čast Bogú!
Vsi úli pólni so medú,
    V hlevéh govéd rogáta,
    Po poljih žita zlata.

"Jedni ôtrok moj — Iván,
Kazaček boder je, krasán...
    Vse sáma gospodárim,
    Vse vladam in domárim.

"Oh, té skrbí, oh té skrbi!
Lehkó se duša pogubí!...
    Lehkó od prave poti
    Napást nas zvabi, zmoti."

""Gost Vaš pravico od Bogá
Greh odpustiti Vam imá...
    Srcé mi le odkríjte,
    Ničesar ne tajíte!""

"Težkó, hudó grešila sem;
Oh, grehe tri storila sem,
    Tri hude, težke grehe, —
    Podajte mi utéhe!

"Moliti vsak dan za možá
Obljubila sem iz srcá...
    Oh, večkrat opustila —
    Greh prvi sem storila.

"Posušil se je rožmarín,
Usájen njemu na spomín...
    Zalivati zabila —
    Greh drugi sem storila.

"Prišel bil k nam je mlad kobzár,
Oj mlad kobzár, oj lép goslár,
    Opeval step-ravnino,
    Opeval Ukrajino.

"Kazake v dumah je slavíl,
Njih ženam krasne vence víl...
    Greh tretji sem storila:
    Kobzárja — poljubila...

"Bog pač mi grehe odpusti...
A ón, a ón mi oprostí,
    Ko pride iz tujíne? —
    Po njem srcé mi gine..."

""On že sedí tu pred teboj...
Odpušča vse ti Taras tvoj!
    A káka bo — pokora?
    Poljubi me, oj Zora!""
Atila in slovenska kraljica

Kralj Atila, Hunov veliki vój,
   beneške ugleda ravnine;
pohôtnost užgč mu do njih se takój,
   zamičejo brž ga skomine.

"Prehodil že dosti sem svetá,
   Pokóril ga s svojim mečem:
Krasnejše dežele, nego je tá,
   Ní, bógme, je — to vam rečem!

In ker je lépa — moja zató
   Ta zémljica bodi slovenska!
Dobiti je pač ne bó pretežkó,
   Kraljica ji samo je ženska!"

In Atila reče, in zemlja bobní,
   Vsa trese se plan plodovita;
To niso potresa podzemske močí,
   To kónj so hunskih kopíta!

Kobilic je roj na Benečijo pal,
   Žrč, pase po njej se po céni;
Vragóv je to lačna in gladna druhál,
   Ki krade in rópa in pléni.

Kresóvi po zemlji beneški goré,
   Oj, svetli, nebrojni kresóvi;
Bog vas se usmíli, ubogi ljudjé:
   Goríjo vam vaši domóvi!

Zverí pridivjale so skok na skok
   Morít med orače beneške.
Čuj krik njih in vik in jok in stok …
   Koljó jih zverí človeške.

Hun vlada ob Nádiži bistri povsód,
   Ní varnega več pred njim zida.
Kjé vojski domači zdaj trdni je kót?
   Kjé zdaj si, kraljíca Vida?

Pod Krasom, kjer stena skalna zijá,
   Kjer širi se Landrijska jama,
Tam vojska kraljíčina tabor imá,
   Tam našla skrovišča je sáma.

Pred Vido prijaše Attilov sél:
   "Predáj se nam sáma rada!
Če ne, ti kralj glavico mlado bo vzél,
   Pogine ti tabor od glada."

""Gladú in Pesjanov se jaz ne bojím!
   Tu vzemi za dar si méh žita,
K rojakom povrni se hitro ž njim,
   Če vojska še vaša ní sita.

""Čuj, kolikor zrn tá-le hrani méh,
   Vreč žita še toljko imamo —
Po tajnih donašajo nam ga hodéh —
   Nikdár se vam mi ne udamo!""

Ustraši kralj Attila se zeló
   Odveta kraljice Vide;
Benečiji, lepi on dá slovó,
   Ter z dolgim nosom otide.

Ko Vída pa hoče peči kruh,
   Zmračí se ji krasno lice:
Odnesel bil Attilov je ogledúh
   Poslednji ji mérnik pšenice. —

Trdnjava Slovencev današnji dan
   Še zove se Landrijska jama,
Spominja se dan, ko je béžal Pesján,
   Spominja kraljíca se sáma.
Ilirska tragedija
 
(L. 10. po Kr.)

Tam od gorečih Libije puščáv,
Do mrzlih hóst germanskih in dobráv,
Od Taga pa do Evfrata in Nila —
Tod orel rimski razprostira krila.

Vse naše — vse! … Andétrium samó,
Vrh skale gnezdo sókolovo tó —
Jedino tí nam ne bi se udalo?
Kak dolgo še nam bodeš kljubovalo?

Kak dolgo, Bato, sméli gorski vój,
Poslednji grad mi branil bodeš svoj?
Bojím se, da pogine še od glada
Ilirska velikanska ti armada!...

Avguste jasni, káj si misliš tí,
Da sin Tiberij tvoj se tů mudí?
In kaj porččeš, ko brez zmage, slave
Domóv privedem légije stoglave?!...

Na levjih kožah ón sloní. Bedí.
Po glavi mislij roj se mu podí.
Polnočna straža tiho, čuj, prihaja,
Neznanca v šator nekega dovája.

"Kdó?" —""Bato!"" — «Mars, zaščitnik Rome sám,
Privedel k meni, v tabor te je k nam!
Za pest zlata … za državljanstvo naše
Prodaješ — je li? — mi té gore vaše?"

""Da. izdajíca sem ti, o Rimlján!
Izdat očino prišel v tvoj sem stán: —
Takó kričálo vse je gori náme,
Ko bôrce svoje sem ostavljal sáme.

""Ná! pripogibam svojo ti glavó,
Odsékaj z mečem slavnim svojim jó!
A národ, národ moj — tá prost naj bode.
Ne jemlji mu, ne jemlji mu svobóde!

""Kaj treba vam še več zemljé, svetá?
Čemú dežela skalna vam bo tá?
Bogóvom za Ilirije svobodo
Poslednjega žrtvúj njé vojevódo!""

"Ha-ha! Precén, barbár, odkúp je tvoj!
Kaj pôčnem z mrtvoj tvojoj naj glavój?
Dežela tá in živa glava tvoja —
Tó v Rimu bojna bode slava moja!

"Napréj, kohórte, na trdnjavo gor!
Naš bo Andétrium, ko vstane zor"...
Uklénjen Bato mirno mora zréti,
Ko vrag razdéva grad mu zadnji, sveti.

On vidi, kak za zidom pada zid …
Kalé očí se mu, kalí se vid...
V prah pade zadnji zid po bôrbi vróči —
I Bato pade in srcé mu póči.
Godčeva balada
 
Tů góslim se mojim vi čudite vsi —
Zakáj na téh góslih strún danes ní?

Z gostije sinóč sem se vračal domóv ,
Polnóč že brnéla je z vaških zvonóv.

Tam v gozdu, stoj! nékaj zastavi mi pót,
Očíj zaiskrí se mi dvoje naprót!

Križ božji! — čez lice brž križe tri —,
A črna pošást se ne gane, stojí.

Najlepšo gredé si zagódem takój,
Pošást za petámi lepó za menój.

Po štirih? — posili že skoro me sméh —
Ne, "on" ni! «On» hodi, pre, vedno po — dvéh...

Kakó vam to vleče kosmáč na uhó,
Kakó mu po gódu je góslanje tó!

E, da bi te! ...Pridi mi rajši na dom!
Na tôplem še lepše zagódel ti bom! —

Pa stópam in góslam, kar móči mi,
A strúna tu prva že póči mi!

Obstanem, da strúno bi nóvo napél,
Od góslanja si oddehníti sem htél:

Očí se strašilu še bolj zaiskré
In óstre pokaže mi svoje zobé.

Lók góni po góslih mi skrivna moč,
A struna za strunoj — do zadnje je proč!

No zvesto na strani mi hodi pošást.
Poslušati gôdbo ji slast in strást.

Ne bode li kônec že té nočí?
In gaz tá snežena mar v večnost drží?

Obstanem, da strún bi si novih navíl,
Od góslanja divjega si počíl:

Živéje vzplamté spremljevalcu očí,
Groznéje z zobmí pred menój zareží.

Na struni poslednji sem godel in pel,
Skoz drevje že dan se je svítati jel.

A zvesto kraj mene koraka pošást,
Poslušati gósli ji strást in slast.

Vse pésmi sem goslal in pel na ves glas,
Pred nama leží tů že znana vas.

Nemiren, továriš si moj, se mi zdí …
Čuj, meni še bolj se mudí, mudí …

In goslam in pojem mrtvaško-vesél,
Strun zadnja mi póči — tám póči pa strél!

Kraj mene sestrádan je črn in dolg
Ustréljen na stezo iztégnil se — volk.

Uroki

Zboléla Grozdana je naša.
   V čumnáti na klopi sedi,
Zamišljena gleda skoz ôkno
   In lice ji lepo bledí.

In mati ji stréžejo stara,
   Ujámejo vsak njen vzdihljáj,
Sto čudnih zdravíl ji varíjo,
   I sladki gomilični čaj.

"V Petróvče na božjo pot pojdeš,
   Popeljem se sáma s tebój;
Marija gotovo te zvrači,
   Če tamkaj poklekneš pred njój."

Na ôknu pa v kletki želézni
   Kanarček rumeni skakljá,
Obéma smejí se porédno,
   Pa pôje in žvižga ptič tá:

"Oh, jaz pa vém, kaj je dekletu,
   Zakáj ji obrazek bledí;
Bolézen so úroki hudi —
   No, smrtna bolézen tá ní!

"V nedéljo popóludne tukaj
   Sosédov sin dolgo je stal,
Skoz ôkno govôríl je z dévoj
   In prstanek zlat ji je dal.

"On gledal njó, ôna pa njéga –
   Z očésom se strne okó –
Urékel očí ji je mladec,
   Ní znala, ne kdaj, ne kakó.

"Tí úroki zli iz očíj se
   Prikradejo dol do srcá...
A, mamka, ti nísi nikóli
   Za úroki bólna bilá?"
Legenda o toplicah

Rómata po svetu Kristus in Šentpeter,
Tód, onód in vsékod, koder piha veter.
Prideta po poti i v naš kraj slovénski;
Bila je sobóta, krasen dan jesénski.

"Kjé sva?" vpraša Peter prvega človeka. —
""Voda tá-le bistra je Savínja réka,
Jedno úro dalje reka že neháva,
Tamkaj ž njo se druži sestra njena Sava.""

"Zdaj si zvedel!" — Kristus Petru se nasméje.
Pod kostánja senčne vsédeta se véje.
Nad glaváma jima z listom list šepeče,
Tam na reki solnčna luč bliščí, trepeče...

Pod kostanjem Peter s čela znoj si bríše,
Truden s prašne poti ón globóko vzdíše:
"Lép je kraj tá tuji — ali Galiléje
Vender ní tu moje! Kjé tam daleč, kjé je?

"Jézero ti, kjé si, jézero nebeško?
Morje, oj, domače ti Genezaréško?
Da se skópljem v tebi — divni tvoji vali:
Oh, kakó bi zdaj-le mene okrepčali!

"Ali v vodo tam-le kdó bi naju stopal?
Kdó v valóvih mrzlih njenih bi se kopal?
Jézero zdravílno, ti Genezaréško,
Pol svetá za kópel dal bi ti nebeško!" —

Smíli Peter Kristu se, a nič ne zine,
Pálico le svojo dolgo v tla porine;
Ríne jo globôko v zemljo dól brez kraja —
Glôblje, vedno glôblje —že je do ročaja.

Palico izdere Kristus iz votline —
Krópa curek kvišku iž nje brizgne, šine!
Gleda Peter, gleda in odpira usta...
"Čudo, je li, brate? Ní to šala pusta!"

Vre iz zemlje vrelec, pári in kadí se,
Ko iz kôtla voda ven kipí, valí se;
Vedno lepše teče in iz tal izvíra,
V rúpi kakor v kádi véliki se zbira.

Dlan ob dlan vesél si Simon Peter póči:
"Kópel je gotova!" — nag brž v rúpo skoči.
"Oh, to je užítek! kak to truplo bóža!
Sladko slast občuti grešna moja koža."

Od razkóšja Peter v vodi pôje, vpije,
Skače, plava, plóska in teló si míje...
"Hvala, stókrat hvala, o Gospód Spasítelj!
Kópeli božanske dôbri ti stvaritelj!"

"A — a? Žvepla malko nós v téj vodi dúha!
Čuj, Gospód! — pa ménda — v peklu se ne kuha?!"
""Blizu tam pač!"" reče Kristus se smehljáje —
""Brez strahú užívaj, kar Bog sám ti daje!""

"Oh, drugód ustvári táke še toplíce!"
Prosi Peter milo umivaje lice;
V časih pôznih — videl bodeš! — v celih rôjih
Največ po toplícah bo — rojakov môjih!"
Prva mučenica
 
Staroegiptovska bajka

Postavljena že je grmada …
    In ôna vrh njé stojí — ah!
Gorjé ti gorjé, mučeníca:
    V trenutku pepél boš in prah!

Privézana k stebru je deva,
    Obleko že snéli so ž njé...
Bogínja ti žíva si krasna,
    Ne hči iz ponílske zemljé!

Lasjé ji vihrajo na vetru,
    Z grmade ozira se dól
Ves Memfis obsójenko gledat
    Na trgu se zbira okól.

V daljavo neznano zrč deva:
    Očí kaj goré ji takó?
Ponos mučeníški, ne mara,
    Nesmrtnosti véra je tó?

Glej, baklje že tů so goreče!
    A žreci nesó jih samí —
Služabniki Hápija sveti —
    In njih poglavár govorí:

"Odkód je k nam príšla, ne vemo!
    Ne vemo, odkód je domá.
Ně otcu, ně materi sáma,
    Imena ne vé, ne pozná.

"Če Nila ní našega déte,
    Od Gange pač svete je tam,
Iz Bábela morda poslali,
    Iz modrih Atén so jo k nam!

"Odkár nam Oziris in Izis
    Življenje delita in rast,
Kar svetemu biku božanska
    Pri nas izkazuje se čast:

"Tó dévo zdaj čuli smo prvič!
    Smél govor je njen in ves nóv,
Tají nam red stari svetóvni,
    Svetóst tají naših bogóv! —

"Njen náuk in njene idéje —
    Zapisano to že je kjé?
Ně v hijeroglifih besede
    Prevratne nikjér ne stojé...

"Ukázali smo ji molčati
    In bičali jo do krví...
Zamán. Po Ponilji povsodi
    Zavájala nam je ljudí.

"V verige jeklene vkovali
    Nogé smo ji mi in roké...
V dnů ječe na slami naj gnili
    Kostí ji na veke strohné!

"Čez noč so odprla se vrata,
    Zapah za zapahom razbít...
Zdrobila okóve je težke
    In plánila zopet na svit!

"Bogóvi zbog nje že jezé se,
    Do vrha je vskípel njih srd...
Egípčani, njim jo žrtvújmo!...
    Grmada zdaj tvoja bo smrt!"

"Zažgíte!"...Gorí že grmada,
    V dim déva zavíta je vsa.
Poljublja že úde ji plamen —
    A ôna se samo — smehljá.

Káj znači smehljáj na téh ustnih?
    V očéh káj poménja tá žar?
Ponos mučeníški je sveti?
    Nesmrtnosti nada je mar?

Le gôri, grmada, le svéti
    Prek sfing, piramíd v nedogléd!
Preženi, razsvéti temíne.
    S katérimi svet je odét!

O luč!...mučeníca utíhne,
    Grmada pepél je in prah...
Kjé zdaj si, bogínja ti sméla?
    Kjé tvoja nesmrtnost je? — ah!

A káj iz prahú in pepéla
    Pred žreci tu dviga se? Glej!
Spet živa stojí mučeníca,
    Krasnejša, močnejša, ko préj!

"Kdó si, čarodejka neznana?
    O phoenix prečudni ti, kdó?"...
A ôna krvníkom se sméje,
    S ponosom jim reče le tó:

"I smrt sem premagala slavno!
    Nesmrtna zató sem posléj...
Imé mi je — Misel Svobodna,
    A ves svet je moj zanapréj..."
Stara pravda

«Hört wunder zu!
Der baurn unrue
Thet sich so ser auspraitten.
Aus irer gemain thetn si schrein:
    Stara pravda!
— — — — — — — — — — — — — —
Der baurn list man nit vergist
Zu singen und zu schreiben …»

(«Pesem o slov. kmetih» iz 16. stoletja )

  
I. Znamenja na nebu


(10. febr. 1515)

..."tunc plebs rustica ...Ligam sarxit..."

(Napis v kapeli sv. Trojíce v Loki iz let 1499–1541)

«Le vkup, le vkup, le vkup,
Le vkup, uboga gmajna!
— — — — — — — — — —
Der baurn schar
was rueffen dar:
Stara pravda!"

(Pesem iz 16. stoletja)


"Solnca tri mej tremi mavricami!
    Glejte na nebu, ljudjé!
Kdáj je videl kdo že čudo takšno?
    Kaj to poménja, Bog vé!

"Solnce prvo ko zlató se svéti,
    Drugo zeleno se zdí,
Solnce tretje in največje — glejte!
    To pa krvavo gorí!"

Vró vaščani vkup na klic sosédov,
    Sredi na selo vsi vro,
Tisoč úst pa praša se boječe:
    "Káj li tam gôri je tó?"

""Bog srdí se zarad grehov naših!""
   Čuje pobožen se glas,
""Siboj mahnil bo nas težkoj svojoj —
   Svetci, prosite za nas!""

"Kuga, slabo leto!» méni drugi,
    "Kruh nam bo béda in glad!"...
""Káj to znači?"" prôrok kliče tretji —
    ""Turki nas pridejo klát!""

"Nič ne veste, káj vse to poménja!"
    Glas zagrmí jim ko grom —:
Velikán sred njih čestit stojí že —
    Starec, odkód? Kje tvoj dom?

"Tríkrat mesec bo še pomladíl se
    Mavrice pravijo tri;
Vígred kaže solnce vam — zeleno;
    Solnce rudeče je — krí!

"Kri bo tekla za svobodo zlato —
    Solnca nam priča sloj zlat,
Tresla bo pred nami se gospôda,
    Tresel tiranov se grad.

"Čija zemlja tá? Čegávi mí smo?
    Smé se teptáti naš ród?
Káj je kmet? On je li tudi — človek?
    Človek mar sám je, gospód’?

"Vidite — tam gor! — v oblakih vojsko?...
    Bog sám borí se za nas! —
Angelje na kónjih — glejte! — z meči..
    Skoro i naš pride čas!

"Punt slovenski — tiho! — že se sklepa,
    Koder naš jezik domá;
Zveza sveta tajna veže kmete:
    Stara naj pravda veljá!

"Káj stojíte tu omahovaje?
    Znak že z nebés vam je dán!
Tlake jarem — he? — vam je li sládek?...
    Z nami, o bratci, na brán!"

""Pójdemo — vsi gremo v boj za pravdo!""
    Vse se poslancu rotí...
Gradu v gôri črnemu nad selom
    Tísoč pestíj zapretí.
II. Kralj Matjaž

"Kadar bo kralj Matjaž kraljóval,
Onda bo kmetič dobro kmetóval."
Národna

Na vasi pod lipoj staroj
    Pravljice prepéva ded,
Unukom trem svojim jih pravi
    Pravljíce iz davnih lét.

Šumí jim nad glavami lipa,
    Presladko nje cvetje diší.
Mladeničev čilih najmlajši
    Uzdihne in dedu velí:

"Rad príšel jaz v góro bi sveto,
    Kjer biva kralj véliki naš,
Kjer spava stoletja, stoletja,
    Kjer spava naš kralj Matijáž.

"V palačo podzemsko njegovo,
    V predivno rad stopil bi jaz,
Zaklade leskeče se gledal,
    Vojaštva rad videl bi kras.

"In njega tam sámega videl
    Za mizoj kamnitoj bi rad,
Krog ktere mu brada čestita
    Ovíja že sedmi se krat.

"In lepo soprógo njegovo,
    Alénčico, videl bi tam...
Oh, rad bi napótil se v góro,
    Da znam le kód iti in kám!"

Šumí jim nad glavami lipa,
    Presladko njé cvetje diší,
Pa bratov zamišljenih drugi
    Mi reče in govorí:

"Káj meni za mrtvega kralja,
    Káj brada njegova mi mar!
Káj meni za mrtve vojake,
    Káj meni za mrtvi ves čar!

"Káj meni Alénčica mrtva,
    Ko žívo Alenko imám —
Za stó Matijaževih mrtvih
    Jaz svoje Alenke ne dám.

"Oh, več ko za mrtvega kralja,
    Za mrtvih vojakov redí,
Več ko za Alenčico rajno —
    Za zlate je meni kadí!

"Za tri mi kadí je njegove,
    Ki hranijo suho zlató!
Ej, tisto zlató bi rad ímel —,
    Kaj ž njim bi počél in kakó?

"Tri bele bi kupil gradove,
    Dva prva roditeljem dal,
A v tretjem — z Alenkoj bi svojoj
    Po željah srcá kraljeval...

"Zaklád Matijažev skrbí me,
    Ki v ječi vzdihuje mi tam —
Oh, rad bi ga rešit šel v góro,
    Ne znam le, kód iti in kám."

Šumí jim nad glavami lipa,
    Presladko nje cvetje diší,
Pa bratov zamišljenih tretji
    Ustane in dedu velí:

"Pred kralja bi spečega stópil,
    Nikamor se ne bi ozrl,
Ně v ženo, ně v zlate zaklade,
    Le v njega pogled bi uprl.

"Pogledal bi spečega kralja
    In tabor nešteti njegóv,
Zaklical, da grad bi zakléti
    Odméval od tísoč jekóv:

"Hoj, vstani že, vójvoda, vstani!
    Oj vstani iz dolgega snů,
Z vojaki prespálimi pláni
    Iz bajnega gorskega dnú!

"Ti sanjaš tu sanje stoletne,
    Ob boku ti meč rjaví,
Tam zunaj, tam zunaj pa národ,
    Tvoj národ krivice trpí!

"Čuj, tujci nas stiskajo lačni,
    Smeléjši od dné so do dné...
Tu tvojim junakom pa sablje
    V nožnícah, glej, rja že jé!

"Čuj, vzdrami se, vzdrami od spanja,
    Kralj, vstani pa bodi naš voj!
Preženi sovražnike svoje,
    Rod ôtmi iz sužnosti svoj!

"Spasivši svoj národ iz jarma.
    Naredi mej národi mir...
V očíni svobodni pirújta
    S kraljícoj stoletni svoj pir!

"Budít pojdem našega kralja,
    Takój ti odrinem na pót,
Iskát Matijaža čem iti;
    Povédi, kám grem naj in kód!"
III. Zmaj

"Neguden črv, lintver hud.
Črv je tako močno zarjúl,
Da se je ves grad na kůp sesúl..."
Národna

Kaj bliska se tam in grmí?
Kaj zemlja se trese, bobní?
    V višavi se krešejo strele,
    Ko sodnji dan vžgati bi htele!

"To dela veliki pozój,
Sin moj, pod Konjíškoj gorój;
    Sred gôre ti jézero plava,
    A zmaj na dnu jézera spava.

"Železnimi lanci pripét.
Tam spava že bogvekaj let;
    Glav strašnih imá devetéro,
    Očíj imá osemnajstero.

"Glav srednja mu nosi zaklád,
To krona je, dijadem zlat,
    V njem démant ogromen iskrí se.
    Ko solnce to v gori žarí se.

"No včasi pozój se vzbudí,
In takrat po gori bobní:
    Grom dela zvenčeča veríga,
    Blisk pa mu iz démanta šviga.

"Zmaj sanja o starih ti dnéh,
Ko prežal po hostah je téh;
    Golt večno je lačni odpíral —
    Otrôke slovenske požiral.

"Oh, metal mu jih je vsak dan
Brezsrčni in tuji tirán;
    Naš národ je zmaju žrtvóval,
    Graščák nam trdó gospodóval.

"Priklenil pošást je Krsník,
Spasitelj naš, močni svetnik,
    In da iz goré ne prihruje,
    O Jurjevem mašnik mašuje...

"Unuki nas tujčevi spet
Veliko že davijo lét;
    Vse radi bi nas pokončáli,
    Pozóju nas spet darovali.

"Moj oča tlačán, jaz tlačán,
Tí sinko boš v robstvo vkován;
    Tlačani na svet se rodimo —
    Tlačani ga spet zapustimo...

"Ko sila do vrha vskipí —
Ti videl té hude boš dní —,
    Zmaj v gôri se znova vzbudíl bo,
    Verige jeklene zdrobíl bo!

"Ko sodnji dan grom bo grmél
In zmaj bo na svetlo hrumél;
    Pomágala več ne bo maša,
    Ne prôšnja, molitev ne naša.

"Na nas ne — na vrage pozój
Z vsoj svojoj bo planil močjój,
    Z vsem jézerom nánje prihrul bo,
    S Konjíškoj gorój jih podsúl bo."

 
IV. Pred cesarjem

(1515)

Sy schrayen ser,
ye lenger, ye mer:
Stara pravda!

(Pesem iz 16. stol.)

"Sit sem že predstáv in zaslišeb,
    Teh tôžeb in prôšenj ves dan!"
Car Makso vzdihuje v Avgsburgu —
    "Sejm tá bo li dnes že končán?"

""Še nékaj jih čaka pred vrati, ""
    Dé nadmaršal Ravbar na tó,
""Še tôte, o cesar, zasliši!"" —
    "Napréj!" velí Makso krepkó.

Ustópijo v škornjih visôkih
    In v írhastih hlačah možjé,
Po prsih jim gómbi srebrni,
    A plašči do gležnjev visé.

"Kjer Sava nam vrč iz Triglava,
    Kjer v Adrijo Soča hití,
Kjer vije deróča se Drava,
    Kjer Mura zelena šumí:

"Tam biva naš národ ti zvesti.
    Od tam smo poslanci domá;
A žezlo mogočno nam tvoje
    Tam, zdi se, že več ne veljá!

"Karkoli se komu poljubi,
    Počenjati z nami smé vsak:
Po hrbtu pretepa nas Turek,
    A v lice nas bije — graščák.

"Od nékdaj napada nas Turek,
    Sovraži nas, ker je — pagán!
A mi, cesaróst. smo kristjani,
    Graščák pa je tudi — kristján!...

"Kaj Turek! Morí nas, pa — ide,
    In s plenom odnese peté!
A jastrebi, car, z gnezd gospôskih
    Kljujó nas in — ne odleté!

"Mi séjemo — grad nam požanje,
    Njegovo vse, naše pa — nič!
In zájutrek naš, to je — tlaka,
    Večérja je — válpetov bič!...

"Kak dolgo še zemljo mi svojo
    Kot sužnjiki orjemo naj? —
Gospôda nam vzela je pravdo...
    Tí, cesar, nazáj nam jo daj!"

""Podložniki ví s te pobožni?!""
    Nad irharje dvor zakričí,
""Kaj? plemstvo, cesarju udano,
    Črníti se upate ví?!""

Ne zméni za dvor se car Makso,
    Za hrup njegóv nič mu ni mar;
Zre resno v poslance slovénske,
    Sočutjem déje jim car:

"Krivíce, ki vam se godijo,
    V nebó so vpijóče, zarés!
Besedo zastavljam vam carsko:
    To mora neháti — ní bes!

"Ej, vitez preljubi moj, Lamberg!
    Ki Pegama, hrusta si zmel,
Bahaču si v Beči snel glavo,
    Junák že povsód zaslovél:

"Kaj pravim ti, Kríštof moj dragi:
    Opaši meč, vzemi svoj ščit!
Pojézdi mi dol na Posavje
    Gospôdo objestnó krotít!"
V. Tlaka
 
(15. maja 1515)

"Ain yeder wolt sich rächen. "

(I. p.)

Stojí tam Mehovski grad, oj, stojí;
Na ôknu pa Baltažar Mindorf sloní,
    Baš vstal je iz pérnice mehke.

"Hm, solnce visoko na nebu je že,
Po polji še prazno in tiho je vse,
    Lenuhov mi ní še na delo!

"Oznanil je včeraj pri cerkvi birič:
""Tá teden na tlako v grad, sicer vam bič
    Po hrbtih zapôje upornih!"" —

"No čakajte, lép bomo plésali ples!
Pokažem vam, kújavci, bógme, še dnes,
    Kdó kmet, kdó gospód je Mehóvski!

"Kaj?! — Res? — Glej, glej, tam že gredó!
Pozabili niso. Četudi poznó,
    Prihajajo vender na tlako!

"A tóliko!...Preveč bo dnes teh ljudíj!...
He, vstánite, deca, ti žena, vsi, vsi!
    Tlačánov brž gledat pokornih!" —

V zvoníku tam bijejo plat zvoná,
Po cesti iz hoste roj kmetov vihrá,
    Vihrá proti gradu narávnost.

Oródjct za tlako vsak nese s sebój:
Tá s cepcem, tá s kijem, tam óni s kosój,
    Tá z vilami je oboróžen.

Na grajskih tam vratíh, čuj: Buh, buh, buh!
"Hoj, ôdpri, Mehôvčan, ki jéš naš kruh!
    Na tlako smo ravnokar prišli."

Junaških par pleč se ob duri upre —
S stežájev na mah ko samé zagrmé:
    "Tu smo, no, tu smo! — Dobro jutro!

"No, rožnih si vencev gotovo devét
Na tešče že zmôlil, ker mož si ti svet —
    To čutijo hrbeti naši.

"In v cerkvi — kak včeraj si tam vzdihoval!
Da tepeš premalo nas, si se — kesál
    Tam v klopi klečeč pri oltarji? —

"Na tlako mi tvojo smo prišli denes.
Na delo lenúhi! Na delo grad ves!
    Ne jé naj, kdor delati neče!"

"Na delo!" — iz grl stó po gradu grmí —
"Da zvéste, kjé hlebec vaš beli zorí:
    Na hrastu ali na hruški.

"A tlaka v baržunu in svili — há, há! —
Ne! Tlaka le v kmečki obleki veljá:
    Hajd, ménjajmo, Mindorf, za danes!"

In Baltažar s sinom, s hčerámi, z ženój,
Obleči koj ráševnat mora jim kroj...
    "Sedaj pa le délat — tlačáni!"

Za plugom gré Mindorf po brazdi molčé;
Sin góni mu vóli, gospá in hčeré
    Z motikami tolčejo grude.

"Oh, délati — kaka sramôta! O Bog!
Oh, škoda teh bélih, teh nežnih je rók!..."
    A kmetje v baržunu in svili?

Tam v sénci kraj njive sod vina leží;
Dolenjca pijó vsi iz grajske kletí,
    Pijó in pojó mi veselo.

  
VI. Boj pri Brežicah
 

(Septembra 1516)

"Le vkup, le vkup, le vkup …
Erhangen und auch gespisst."

(I.p.)

"Kdó trka zunaj … o polunočí?" —
""Odpríte! Kum Zorko pred vrati stojí."" —
    "Od kód" — ""Iz Bréžic...iz boja!"" —
    «Odprta ti koča je moja!»

"Iz Bréžic! Divjá li še pravde vihár?"
""Ne! Danes potihnil je za vsegdár;
    Mir sklenil je Ditrihštajn Žiga —
    Nad njim nikjér vójvode ní ga.

""Odbíjali vraga smo z levjoj močjój!
Kij s súlicoj, z mečem bat, sablja s kosój...
    Nocój je vse tiho tam doli...
    Zdaj úkaj vsak grad naokoli!

""O, miren sedaj je vsak puntar — tlačán!
Mir rajski opévata krókar in vrán...
    A kar se nas bílo v dolini,
    Naznanjam vam jaz ga jedini!

""Tristo jih po bítvi ostalih še roj,
V vrt mestni nažene vam Ditrihštajn, voj,
    Nasméje se Žiga in déje:
    ,Pokáj pak so prazne té véje?

Pet kmetov — ní res li, tovarši! — lehkó
Kot sadje nosílo bi vsako drevó!
    Ko nálašč, prekrasna — vešála...
    Pa naj se poskusi tá — šala!’ —""

  
VII. Knežji kamen
 
..."Kamenje bode vpilo."
Luk. XIX. 40

"Polje lépo, polje Gosposvetsko,
    Dežele koroške ti cvét!
Káj pomenja kamen stari v tebi,
    Svedók iz neznanih nam lét?"

V kresni noči krasni, tajnopolni
    Kum Stojan se vrača domóv,
Gré po polji Gosposvetskem ravnem,
    A bliža se dôba — duhóv!

Dôspe h kamnu: "Ní to prestol, ká-li?
    Kdó sedel je tukaj? Povéj!
Ném si. Mah že te obrasta zelen,
    Razpadeš pač prej ali sléj.

"Ném si. Tiho vse okoli tebe.
    Ko solnce ti sije, molčíš;
A ko noč na tebe pade črna,
    Ti ves oživíš — govoríš!

"Vrača li se duša pogubljena
    Pri živih iščóča mirú?
Mar osvéte prosi senca jadna
    Ubitega tu brez sledú?

"In pregnati jih, duhove nočne
    S prestôla ves trud je zamán!
Káj za rajne zmôlil rožnih vencev
    Že tukaj je Gosposvetčán!

"Káj storíli še za duš smo pôkoj?...
    Kdorkoli za kamen tá vé,
Vejo vrže, rožo poljsko prédenj
    Po cesti tod mimogredé.

""Ko naraslo to vejévje, cvetje,
    Zažgali grmado smo tó:
Mir imela duša bo nesrečna,
    Nazáj posléj več je ne bó!

"A ko pólnoč kládivo odbije,
    Pri stolu duhove vzbudí;
Zopet kliče, toži, vzdiha nékdo
    Vso noč, dokler zor zarudí.

"Po menihe v mesto smo poslali,
    In prišli pobožni možjé;
Pokropíli kamen z vodoj svetoj,
    Moliti začeli klečé.

"In molili ves dan samotárji,
    Vigilije péli na glas,
Litanije péli, čteli maše
    Za duše nerešene spas.

"A ko pólnoč kládivo odbije,
    Pri kamnu strahove vzbudí;
Spet tu kliče, toži, vzdiha nékdo
    Vso noč, dókler zor zarudí.

"Vsako noč tu straši na prestôlu.
    No, bode pač tudi nocoj? ...
Kresna noč! —a Stojan nosi v žepu —
    Káj? — práprotno seme s sebój!

"Bajna noč, ti vseh nočíj kraljíca!
    Ti svet nam razgališ čaróv...
Bom jaz tudi gledal čuda tvoja,
    Ko doba napóči duhóv?" —

Tu stojí kum Stojan ves zamišljen,
    Poljublja že sčn mu očí...
Ob prestôla vznóžji se naslóni,
    Zadrémlje, zadrémlje — zaspí...

Pólnoč bije v stolpu Gosposvetskem!
    A Stojan to sliši takój:
"Káj — bedím li? ali mar še sanjam?
    Ní bil to potres pod menój?"

Je li zemlja vrgla ga iz sebe?
    Na stol mu se nékdo popél!
A v trenutku zgine mesec svetli,
    Zakril ga oblakov je vél.

Sapo náse vleče Stojan...sluša...
    Čuj v temi duh nékaj golčí...
"Kdo si duša ti nesrečna tukaj?
    In káke želíš pomočí?

"Kdáj nehaš tu strašiti po nôči?
    Kmet Stojan bi rešil te rad..."
""Kdó sem, vprašaš me, neznanec smeli?
    Po krvi, po stanu tvoj — brat!

""Čuj, svobôde naše pokopáne
    Pomník je tá kamen jedín!
Tujcu sužen ti pozabil davno,
    Da otcev svobodnih si sin.

""Knezov naših préstol je slovenskih
    Tá kamen, tega ti ne znaš?
Samo sedel tú, Borút, Gorázd je
    In Ingo, poslednji knez naš!

""Tu volili smo samí si kneza;
    Kmet sám mu vso dal je oblast;
Národ sám iz sebe mu predával
    Moč žezla in krone je čast ...

""Domovine le iskati sreče,
    Vsem braniti pravdo vsegdár,
Z mečem v roki tu prisezal glasno
    V jeziku je našem vladár!

""Čitaj črke tu na kamnu svete —
    Mi vdolbli smo v kamen jih, znaj! —
PRAVDO BRANY VDOVE —domovine...
    A kdó vam jo brani sedaj?

""Mi sedeli s knezom smu za mizoj
    Za vrati stojíte zdaj ví...
Mi iz polnih skled obedováli,
    A vám še ne dajo — kostíj...

""Kdáj izpólni se napis na kamnu?
    Kdáj duh moj že mir bo objél?
Kdáj, vi bratje...?"" Čuj, pri Góspi Sveti
    Petelin tam že je zapél!

Stojan vstane in očí si mane:
    Za gôroj že dviga se dán...
Káj je bilo pač to v kresni nôči?
    Resníca mar ali le — san?
VIII. Tabor


(1573)

"In kurtzer Zeit zu krieg und streit
Kham maniger her von weitten...
— — — — — — — — — — — — —
Ain yeder schwur bey seinem ayd."
(I. p.)

Hej, to vam je žívo pod Klanjcem
    Na Sótelskem polji nocôj!
Upórnikov dvadeset tísoč
    Za pravdo pripravlja se v boj.

Z napétim obrazom ščip gleda
    Na tábor ustaški zavzét,
Posluša tam kónj rezgetánje,
    In sábelj posluša žvenkét.

Sám sneg in sám led po poljanah,
    Božični razsaja vihár,
A v srcih je vroče, prevroče —
    Osvéte razgréva jih žar!

Sred táborja tam pri kuríšči
    Možjé pa sedíjo trijé;
Zimzelen, kokotja peresa
    Junakom s klobukov visé.

Veselo praskeče ôgenj,
    Iz sanj se mi prvi vzbudí;
Na puško kremenko naslonjen
    Kmet Pásanec pravi, velí:

"Car daleč, a Bog je visôko!
    Odkód pomoči in svetá? —
V pést svojo odsléj le verújem,
    Zavéznik moj — puška je tá!"

Veselo praskeče ôgenj,
    Iz mislij se drugi vzbudí;
Sedé pa na topu tam turskem,
    Voj Ilija sám govori:

"Vse vzel mi je Tahi imétje,
    Orópal me s krutoj rokój.
Zató, kakor vesta, sem puntar,
    Zató sem mej vami nocój...

"Ha, to vam je bilo življenje!
    O krasni minúli ti čas,
Ko Turkom sva cépila glave,
    Naš Lenkovič slavní pa — jaz!

"In z istoj zdaj sabljoj gospôdo
    Pošiljal vam v pekla bom dno,
Ker hčete, da vójvoda vaš sem...
    No, v božje ime, pa naj bó!

"A z vami vred tukaj prisézam:
    Umrjem vam rajši stokrat,
Ko énkrat še iti na tlako,
    Le énkrat h gospôdi še v grad! —

"Ko zmánemo Turke krščanske,
    Slovenci se združimo vsi.
Takrat si izvólimo kralja...
    No, kralj naš — brat Gubec boš tí!"

Pojemlje že ôgenj, le Gubec
    Zamišljen strmí vanj dosléj...
Tu vstane, znak bratom dá s sabljoj
    In reče jim sámo: "Napréj!"

  
IX. Stava
 

(1573)

"Wir wollens frischlich vahen an,
Khainen darin leben lan."
(I. p.)

'1.

Vino pije Oger Ferenc Tahi,
Vino pije na graščini svoji,
Na Sosédu. gradu na Posavji.
Ž njim je pije svetlih gostov družba,
Grofov sedem, vitezov petéro.

Prašaj, kdó so? — porekó s ponósom:
"Vsi sinovi vójvode Arpáda!"
Njih obrazi pričajo pa glasno:
"Polovíca nas je — janičarjev"...

A mej njimi še barón je nemški,
Jože Turen, vlastelín na Krki,
Vlastelín in stotnik čét uskočkih.

Teče gladko v grla vince sladko,
In skoz grla stopa vince v žile,

In po žilah stopa gostom v duše,
Stopa v duše, v srca jim junaška. —

Čudodelnik duh si vinski divni!
Prideš v žile, kri se nam segréje,
Prideš v srce, bíje nam hitréje,
Prideš v dušo, pa nam oživí se,
Razvedrí se in razveselí se:
Čudodelnik duh si vinski divni!
Čuda delaš dnes i na Sosedu.
Omečila srca so se gostom,
Pa v junaška ljubijo se lica,
Od ljubezni brat objemlje brata.
A ustane mi za mizoj Turen,
Jože Turen, stotnik čét uskočkih,
Dvigne čašo rujnega bizéljca,
Dvigne čašo, záčne govoriti:
"Krasno smo pri tebi se sestali,
Ljubi sósed ti naš; Ferenc Tahi!
Bógme, tu je pravo še življenje,
Tu pri tebi! Skoro sem pozabil,
Od kedaj že gost sem tvoj presrečni. —
Ali, prašam vas, gospôda slavna!
Kdo dandánes treba lepše zloge,
Nego plemič, stiskani povsodi?! —
Hudih časov, oh, smo doživéli.
Plemstva stari májejo se stebri.
Kdó jih maje? Kdó podreti hoče?
Ha-ha, bratje, sram me je, a res je!
Kmetje to so, delavci, seljaki,
Tí slovenski in hrvaški kmetje;
Ljud umazan krati nam pravíce,
Posvečene od stoletij šege...
Človek kmečki in plebéj —povejte! —
Kakšno pravdo naj imá neplemič?
Mi vsi vemo to, gospôda draga:
Človek pravi, to je samo óni,
Ki ga díči — grb na pergaménu!
Mi vsi znamo, kaj je volja božja:
Jeden rojen je, da gospoduje.
Drugi pa, da prvemu hlapčuje;
Jeden délaj, drugi tam počivaj!
Jeden stradaj, drugi pa uživaj!...
Pa ukaži kmetu danes tlako:
Koj zagóde pesem ti o pravdi,
Takt pa bije s cepcem ti po hrbtu!
Zagrozí ti še z Matijem Gubcem,
Kraljem novim, kmečkim kraljem svojim,
Ki gradove nam podere naše! …
Nekrščansko se postopa z nami,
Oh, krivíce nam godé se težke! …
Ne, ne! — Tebi, mili Ferenc Tahi,
Tebi ba ti ní se roke selske!
Tí brzdati znaš jih in krotíti,
Tepeš jih in bičaš, da je rádost,
Oslavíl si daleč se po svetu!
Občudujem plémiški tvoj pônos,
Posvečujem polno tó ti čašo!"
""Vivat! Eljen!»» — in poljubi vroči,
In objémi in junaške solze!

Čašo novo si nalije Turen,
Nada]juje govor v sveti jezi:
"Mojster rés si, v strahovanji, Tahi!
Ali, bratec — čarodéj še nisi!
Čarati zná sámo Jože Turen,
Tvoj prijatelj, stotnik čét uskočkih...
Bistra teče mimo tebe Sava,
Ali predno mine teden tretji
Hôdi gledat mi na breg valove! —
Predno mine dníj ti trikrat sedem,
Voda bode Sávina rudeča!
Vso prečaral reko bodem čisto;
Čudesu se mojemu boš čudil:
Jože Turen, moj prijatelj nemški,
Čarodéj je pravi, mi porečeš!
Stáviva dnes pred svedóki stavo,
Vádljajva se, brate, Ferenc Tahi:
Ako meni se posreči čara.
Ako Sava tekla bo rudeča,
Tí mi pošlješ v stavo sivca konja,
Da ga jezdim po ravninah krških.
Ako pak se čara ponesreči,
Sava teče ob obroku bistra,
Onda, sósed, tí dobódeš stavo.
Póšljem stavo tebi jaz še lepšo,
Póšljem tebi, kar imaš najrajši:
Rožo bélo in napól razcvélo,
V vrtu kmetov mojih tam ubrano,
Pošljem v stavo ti — deklč slovénsko!"

Ko razúmel Tahi je zdravíco,
Slišal, kar mu pravi Jože Turen,
Plane kvišku kakor ôgenj živi:
"Mož-beseda! ljubi sósed Turen,
Mož-beseda, stavo to vsprejémam!
Vse omizje slavno nama priča.
Težko čakal čarovníj bom tvojih,
Rad bi videl, kako hočeš, bratec,
Savo našo nam porudečíti;
Rad ti pošljem tudi sivca konja,
Da ga jezdiš po ravninah krških:
A še rajši jaz bi videl vender —
Naj v uhó ti željo pošepečem —,
Da umétnost se ti — ponesréči!"

""Vivat! Eljen! Stava je veljavna!""

Seže v roke Tahi gostu Turnu,
V roko seže, da se vadlja zveže;
V roke seže Turen vsem po vrsti,
Za slovó še vse poljubi gôrko,
Vse poljubi goste in objame;
V pôzni nôči se od njih razloči,
Jaše prémo na svoj grad na Krki.

2.

Vsak dan jaše Tahi z gosti k Savi,
Hodi gledat Sávine valóve,
So li bistri ali že rudeči.
Jaše gledat Tahi teden prvi:
Sava teče bistra, ko popréje.
Jaše gledat Tahi teden drugi,
Od nedelje do nedelje druge,
Radovéden tam stojí na bregu,
Radovedni vsi zró v réko pódse:
Sava teče bistra, ko popréje.
"Čarovníštvo," reče Ferenc Tahi,
"Čarovníštvo menda ní baš lahko,
Savo vodo tó porudečíti.
Ali pa se šali z nami Turen!
Ceterum, če stvar se izjalóvi,
Meni, bratje, veste, — to tém ljubše!"

""Sedem dníj še čakajmo, prijatelj!""
Jaše Tahi zopet z gosti k Savi,
Hodi gledat reko teden tretji;
Vsak dan tam na produ mi stojíjo,
Vsak dan, vse od jutra do večera.
Kólne Tahi, kólnejo tovarši
In na Turna se hudó jezíjo:
"Ha, za nos nas vodi Nemec zviti!"
Dan napočil jim je trikrat sedmi.
Jaše Tahi k Savi dan poslednji.
Spéje k reki z gôsti na vse zgôdaj,
Baš na praznik Agate svetnice.
Pod kopíti škríplje sneg konjíčem,
Z véj srebrno se leskeče ívje,
In pod nebom kroka gavran lačni...
A junaki dirjajo mi k Savi.
Gor in dol po produ jaše Tahi,
Hudomušno suče vranca konja,
Suče ga in tepe brez potrebe;
Hudomušno zbáda ga z ostrógoj
Zdaj na desni, zdaj na levi v trébuh.
Jašejo ž njim gostje radovédni,
Gledajo in vodo vsi motríjo,
Čakajo od jutra do poldnéva:
Sava teče bistra, ko popréje!
Divje škriplje že z zobmí mi Tahi,
Brke viha in od jeze piha,
Kólne Turna, v peklo ga proklinja:
"Dan poslednji...zlágal je barón se!"

""Do večera vstrájajmo še, sósed!""

Gor in dol po produ jaše Tahi,
Zróč nestrpno v Sávino vodóvje,
In kolnóč skoz zobe kletve grde.
Jašejo ž njim vitezi in grofi,
Tahija na glas pomilujoči.
A na tihem — se posmehujoči.
Gleda solnce zimsko skoz oblake,
Ne, mežíka malce le zaspáno.
A razgrne se zavesa siva,
Z jasnega se solnce ôzre dóli,
Gleda z neba tôplo in prijázno,
Gleda svetlo v Sávine valove …
"Káj je tó? — Ne vidite li, bratje?!"

""Da, kalí se Sava, brate Tahi!""

"Vidim prav? Ha, prek in prek se barva!
Torej vender — čarodéj — si — Turen!...
Ne, ne! Vára luč očíj me mojih!
Zájmimo si, bratje, Save v čaše!"

Zájme v čašo vode réčne Tahi,
Zájme gost je vsakter v čašo svojo.
Proti solncu čaše vsi držíjo:
"Voda v čašah je zarés rudeča!"
Zájmejo iz Save vode drugič,
Proti solncu čaše vsi držíjo:
"Voda v čašah je zarés rudeča!"
Zájmejo iz Save vode tretjič,
Proti solncu čaše vsi držíjo:
"Voda v čašah je zarés rudeča!" —

Ne počaka, da domóv prijaše,
Kar na pródu piše Tahi Turnu,
Piše pismo, lépo ga pozdravlja:
"Slava ti! Do zemlje se ti klanjam!
Mislil sem že res, da si — Pavliha,
A ostal si, sósed, mož-beseda!
Čarodéj si; rad ti čast priznávam.
Ali predno pošljem sivca konja,
Dčj, povéj nam in razloži. bratec:
S čím prečaral Savo si nam bistro?
S čím pobarval reko si rudeče?
Mar črnine imaš preveč v kleti,
Pa si v Savo jo iztočil danes?
Ali čréšenj si nakuhal suhih,
Pa si v Savo sók izlil čaróvni?
Ali pa si bržčas bil na lovu,
Tam nastréljal zajcev brez števila,
Brez števila srn, volkóv, medvédov,
Pa si v Savi plenu — kri izpiral?...
Dej, povéj in razodéni tajnost,
Predno pošljem tebi sivca konja!"

3.

Vino pije Oger Ferenc Tahi,
Vino pije na graščini svoji,
Na Sosédu, gradu na Posavji.
Z njim popiva svetlih gostov družba:
Grofov sedem, vitezov petero —
Vsi sinovi vójvode Arpáda. —
Hej, to bil je zopet vaš dan, godci,
Fantje črni, vi ciganski fantje!
Niso gosli jókale zastónj vam,
In zastónj ne vrískale vesélo:
Kóljkor pésmij. tóliko cekínov! —
Pili vince tá gospôda svetla,
Vse od jutra do nočí ga pili,
Čaš brez broja od zdravíc pobili;
V pôzni nôči že razhajali se,
Za slovó že brat poljublja brata:
Dôspe pismo od baróna Turna,
Baš na roke Tahiju graščaku!
Čita pismo Tahi gôstom svojim,
V pismu Turen Tahiju poróča:
"Ne budali, ljubi bratec Tahi,
Ne budali ter se mi ne šali!
Nimam v kleti preveč jaz črnine,
Da bi Savo barval ž njoj globôko;
Tudi črešenj nisem kuhal črnih,
Da bi s sókom Savo bil prečaral:
Pač pa bil sem v istini na lovu!
Nisem streljal zajcev za zabavo,
Ne volkóv, ne srn in ne medvédov,
Nego kmete puntarske lovíl sem,
Te slovénske in hrvaške kmete!
Slavno jih pri Krškem sem premagal
In Krščane ž njimi vred upórne!
Vse pobili moji so Uskoki,
Vse pobili, kar so jih dobili,
Vse poklali, ki se jim udali!
Kri plebejska tekla je v potokih.
Tekla v Savo pa ti jo skalila,
Jo skalila in porudečíla...
Tó je, bratec, vsa umétnost moja.
Rad bi prišel sám na Sósed k tebi —
Truden sem od čarovníje kléte!...
Pôšlji skôro mojega mi sivca!"
X. Kronanje v Zagrebu



(1573)

"Ir khainer west umb das endt!"

(1. p.)

Zvonóvi zagrebski pojó,
Pojó, da še nikdár takó.

"Le vkup, le vkup, gospod, tlačán!
Oznanjamo slovesen dan.

"Širôko ôri se naš glas.
V poslednjo tja slovensko vas!

"V poslednjo tja hrvaško vas
Naj slišijo seljaki nas!

"Razlégaj se do daljnih dalj:
Matija Gubec naš je kralj!"

Ropóče bóben gor in dól
Po ulicah, ko še nikól:

"Le vkup, le vkup, oj Zagreb ves!
Seljákov kralj se krona dnes!

"Kjer cerkev Markova stojí,
Tja gledat krónanje zdaj vsi!"

Kjer Marka svetega je hram,
Pred njim želézen prestol tam.

Pred stolom Gubec, kmet stojí...
O srečen, slaven kralj pač tí!

Glej, krónanje iz ôken vséh,
S pomólov gledajo in stréh.

Ponósno Gubec jim stojí.
Molčí. Ne! On golčí — z očmí!

Poglejte sméli mu klobúk!
Ní li posavski to hajdúk?

Zimzelen si za trak je del,
Kokótovo peró pripél...

In Gubcu, glej, možjé trijé
Priklónijo se do zemljé;

Priklónijo se do zemljé,
V škrlát odéti vsi trijé.

Priklánja prvi se, velí:
"Naš kralj Matija naj živí!

"Bog spólnil ti je željo, knez!
Ves národ v tebi združil dnes!

"Tu v Zagrebu, preslavni voj!
Htel prestol si iméti svoj.

"Tu prestol! Glej ga pred sebó;
Nad ôgnjem žolt je ko zlató!

"Nánj séde veličanstvo naj!
Udano prósimo sedaj...

"Bojíš se trona?! — Ti ječíš?...
O vreden, da na njem sedíš!"

Priklanja drugi se, velí:
"Naš kralj Matija naj živí!

"Brez krone kralja nočemo
Mi krónati te hočemo!

"Na tronu svetlem že sedíš,
A zdaj še krono tó dobíš.

"O rači jo, prejasni knez,
Iz mojih rok vzprejeti dnes!

"Žarí se ko zlató ti vsa
Saj v živem — ôgnji je bilí...

"Trepéčeš?! Dôsti si krepák,
Za krono rôjen si junák!"

Priklanja tretji se, velí:
"Naš kralj Matija naj živí!

"O kak te díči krone kras?
Kraljév pod njoj je tvoj obraz!

"O kralj slovenski, kmetov voj,
Na stôlu zlatem pred menój!

"Od mene vsprejmi pa v rokó
Ognjeno-svetlo žezlo tó!

"Krepkó je drži! … Z njim vojúj,
Podložnikom zapovedúj!"

In vsi zvonóvi zapojó
In bóbnarji zabóbnajo:

"Matija Gubec — žível kralj!
Razlégaj se do daljnih dalj!"

Na tronu Gubec kralj sedí,
Z mrtvaškim glasom govorí:

"Kot kralj dnes prvič gledam vas —,
Ví zadnjič slišite moj glas...

"Ves národ krônan si z menój,
S kraljévoj vénčan zdaj častjój...

"O naš veliki petek sám!...
Kdáj vskrésne stara pravda nam?...

"Za njó duh moj vas spremljaj v brán,
In — pómnite danášnji dán!"


Mutec Osojski
»Pozdravljam te, oj temni, stoletni samostan!
Pozdravljam te, zelena jezerska tiha plan!
Prelepi skriti biser koroške ti zemljé,
bo li miru kraj tebe tu našlo mi srcé?«...

Popotnik kdo si tuji, ki sam s seboj golčiš?
Ob jézeru Osojskem po cesti mi hitiš?
Junaška ti je hoja in plemenit je stas,
oči žaré ti živo, a bled je tvoj obraz...

Priromal je pod goro, do samostanskih vrat.
Pred samostanom sivi sprehaja se opat...
A romar ta je mutec, nagovora ne zna;
odgovor on menihu na listu pisan dá...

»Kaj čitam v listu tvojem? Iz Rima si prispel?
In tu pri nas ostati, počiti bi si htel? —
Le z manoj, mož pobožni! Če srce ti zvestó,
za hlapca nam očetom boš služil ti lahkó«.

Molčé gre za opatom čez samostanski prag.
Najnižji posle v hiši on dan opravlja vsak.
Najprvi je na nogah, ko jutro se rodi,
poslednjemu na večer sen stisne mu oči.

In nihče več ne vpraša, kdo on je ter odkod,
kje zibelka mu tekla in kje njegov je rod.
Neznan, kot bil je prišel, in tuj ostane vsem.
Kdo pač bi ž njim se ménil — saj mož je tih in nem!

Bolnika dnes previdet osojski gre opat.
Tam v celici tesnobni leži mu nemi brat.
Na postelji ubožni je mutasti bolnik:
S popotnicoj približa se mu izpovednik.

»Oh, oče moj častiti, poslušajte me zdaj!« —
Čuj, govori li mutec? Godi se čudo — kaj?
Ni bil li v samostanu nad sedem dolgih let?
In zdaj zna govoriti, kar mogel ni popred!...

Počasi govoré si razbremenuje vest...
O dneh preteklih burnih — oj dolga je povest!
Povest o škofu svetem — Stanislav mu je imé —
ki z mečem on je nékdaj prebodel mu srcé...

                   *
In ko je na Osojah napočil tretji zor,
mrtvaške pesmi v cerkvi menihov pel je zbor.
Na sredi cerkve v krsti je hlapec nemi spal;
za njega v plašču črnem opat je mašo bral.

Pel mašo oča Tenho in molil je tako:
»Naj pride njega duša, o Bog, tja gor v nebo!
Glej, delal je pokoro naš nemi samotar,
brat Boleslav, kralj poljski...zavreči ga nikar!«

Janičar
Kaj čakaš, paša? Kaj stojiš?
To vas napasti se bojiš?!

Ko burja sem smo privihrali,
podrli mesta, poteptali.

In ti kot hraber janičar
podžigal v nas si bojni žar.

Od zmage vodil si do zmage
tovariše nas svoje drage.

Za nami borb je slavnih sled,
pred nami trese ves se svet.

Od bistre Bosne do Savine
poznajo džavri nas Turčine.

In tukaj, paša, si obstal!
To vas napasti si se zbal?!

Zakaj baš danes omahuješ
in tratiš čas in premišljuješ?

Postoj še, Osman beg, postoj!
Še dosti časa je za boj!

Glej tam med drevjem hišo belo!
Kraj nje tam vidiš li kapelo?

Minulo let je trideset -
in svojo vas zdaj vidim spet!

Tu bili so me uplenili,
za janičarja me vzgojili ...

In Ahmed paša gleda zdaj
domačo vas, svoj rojstni kraj ...

Ah, tu ležijo, v tej dolini
mladosti moje vsi spomini ...

To moja je preljuba vas,
pred njoj sovražnik, tujec - jaz!

Kaj mar nam domovina tvoja!
Krvavega želimo boja!

Čuj, tabor, punta se, kriči,
po plenu, krvi hrepeni!

In, paša, ti se obotavljaš
in nočeš v boj in nas ustavljaš?!

Potrpi! Kaj se vam mudi! ...
Če mati moja še živi,

le to rad vedel bi popreje.
Še danes ljubim jo brez meje ...

Ha, izdajalec! Ves ostrog
pripravljen je že za naskok -

a paša, ti!... Jaz se ne ganem!
Ne morem z vami. Tu ostanem ...

Gorje ti, moja vas, gorje! ...
Zabode handžar si v srce.

Ponočna potnica
Po nebu ščip plava,
šumi, šumi Drava...
»prepelji, brodnik, me takoj!
Oh, meni mudi se;
in preden zadani se,
mi daleč je priti nocoj.«

Po nebu ščip plava,
šumi, šumi Drava...
Čez reko čoln črni leti.
A potnica pozna,
velika in grozna
z brodnikom v njem tiho sedi.

»Telo ko kost suho
zavijaš v rjuho;
mrtvaški iz ust diše ti puh!
Pod čelom prikrita
dva ogla gorita...
Živ človek si, ali si duh?«

»Kaj znoj si otiraš?
Kaj v me se oziraš?
Naprej, naprej tiraj svoj čoln!...«
In žena vzravna se,
glej, veča se, rase —
ves čoln že je skoro je poln.

Po nebu ščip plava,
šumi, šumi Drava...
Pri bregu! Čoln butne na kraj...
»Kdo tujka si grozna?
o, potnica pozna,
brodnino odštej mi sedaj! —«

»Za manoj smrt bleda,
puščoba in beda,
strah, stok in drget pred menoj!
Kdo tvoja sem druga?
Ime mi je — kuga!
Nocoj grem na desni breg tvoj!

V vsak dom se odpravim,
ljudi vse podavim...
a tebi naj milost storim!
Ne boš čul vpijočih
in gledal ne mročih ——
zdaj prvega tebe umorim!«


Kadi se njiva
Kadi se njiva razorana...
Po razgonu koraka kmet,
zajema v sevnici semena,
po brazdah meče ga gredoč.

In rada in poželjivo
sprejemlje zemlja seme to;
vsesava v krilo ga skrivnostno,
kjer zlati bode klil zaklad...

Kadi se njiva razorana,
po brazdah seme seje kmet...
A mislec seje misli svoje;
po dušah živih seje jih.


Oblaku
Pod nebom gre oblak,
oblak ko ptič legák;
čez gore, čez doline
podi ga sever jak.

Oblaček beli moj!
Pač plul boš nad vasjoj
v dolini tam globoki ...
Postoj nad njoj, postoj!

Nad hišo sred vasi
z višave se ozri!
Nemara da pred hišoj
tam nékdo zdaj sedi.

Če videl boš obraz
v okviru zlatih las, -
glej, v duši sem ga nostil,
obraz ta, nékdaj jaz.

Nad srcem tvojim vzhaja sonce

Nad srcem tvojim vzhaja sonce,
ljubezni dan ...
V očeh ga vidim tvojih, dekle,
ta svetli sam.

Na poti biti sreči tvoji
ne smem več jaz;
od mene naj ne pada senca
na tvoj obraz!

Nad srcem tvojim sije sonce —
in drug je tvoj ...
In jaz od tebe stran obračam
korak zdaj svoj ...

Razni motivi

Moja muza
Moja Muza ni mehkužna
bledolična gospodična;
Črnogorka je, Špartanka,
deva zdrava, ognjevita.

Moja Muza ne poseda
v mesečini v polusanjah,
ona ljubi jasne dneve,
ljubi vroče sončne žarke.

Moja Muza se ne joče
nad svetovnim górjem bridkim,
resno kliče le na delo,
ki naj spasi nas edino! —

V levi baklo, v desni handžar
kvišku dviga moja Muza;
razsvetljuje teme klete
in s tirani se bojuje.
Oblaku
Pod nebom gre oblak,
oblak ko ptič legák;
čez gore, čez doline
podi ga sever jak.

Oblaček beli moj!
Pač plul boš nad vasjoj
v dolini tam globoki ...
Postoj nad njoj, postoj!

Na hišo sred vasi
z višave se ozri!
Nemara da pred hišoj
tam nekdo zdaj sedi.

Če videl boš obraz
v okviru zlatih las, —
glej, v duši sem ga nosil,
obraz ta, nekdaj jaz.
Večna luč
Na polju, polju širnem tam
stoji samoten božji hram.
Svetilka zlata v njem gori,
gori vse dni in vse noči.

Naj hram ogrinja mrak temán,
naj krog divja vihar strašan:
od znotraj luč ne vgasne mu,
obseva stene jasne mu ...

I jaz sem takšen božji hram,
v življenja širnem polju sam ...
A duša svetel je oltar —
kaj mrak, nevihta pač njej mar!
Moderni Pegaz
Poetje srečni stari vi,
poetje dobe zlate!
Vi jahali ste svoje dni
konjíče nad zemljój krilate!

A minul Pégazov je čas,
že davno izumrli!
Kaj pod nebo zdaj nosi nas?
Kaj starci mislite vi vrli?

če nas kdo na perutih v zrak
nevidnih smelo švigne,
na vzlet za idealom tak
navdušenje ga sveto vzdigne.
Vesni
Pozdravljam te, Vesna, iz srca globin,
tolažbo po zemlji troseča!
Budilka življenju planin in dolin,
k ljubezni, veselju vabeča!

Poslancev brez broja tvoj sveti prihod
že s cvetjem in petjem oznanja;
in s petjem in cvetjem slavi se tvoj god -
vstajenje od smrtnega spanja!

Kaj čuda prirode ta praznični dan,
kaj to, če se zemlja pomlaja!
Da narod, da narod naš živ pokopan
iz groba stoletnega vstaja ...
Kapelica bela
Kapelica bela, kapelica lepa ...
Svetišče sred tihega gozda si ti!
S cvetlicami vse so ovenčane stene,
pred svetoj podoboj svetilka gori ...

Kapelica lepa, ti dekle za gozdom,
glej, srce prenežno mi tvoje se zdi:
Nedolžnosti rože v njem bele dišijo,
ljubezni pa lučica — komu plamti?
Mi vstajamo!
Mi vstajamo! In — vas je strah?
Pokaj tako hrumite!
Slovana se bojite?
Teži vam dušo huda vest?
In vest vam stiska jezno pest?
Bojite se — osvete
od množice neštete?

Mi vstajamo! Ni ljubo vam?
Mi vstajamo gotovo
v življenje svetlo, novo.
Nič več ni drag nam spanja mrak,
na delo vodi nas korak;
noč temna je za nami,
svobode svit nas drami.

Mi vstajamo ... Poslednji čas!
Mi nočemo umreti,
mi hočemo živeti!
Iz svojih vstajamo moči,
četudi smo pozní, mladí:
Kaj uk je zgodovine?
Bodočnost je — mladine.

Mi vstajamo, mi vstajamo!
Če še tako hrumite,
če še tako kričite!
Pokaj tako jezite se?
Nas morda res bojite se? —
Napredek in prosveta,
to naša bo osveta!
Staremu pisatelju
(A. Kremplju)
Počivaj mirno, narodnjak,
v gomili častni svoji, davni!
Saj zemlja je slovenska tu,
kjer spavaš ti, Antón naš slavni.

Že daleč je za nami čas,
ko ti pošteno si se trudil,
da bi s peresom narod svoj
iz sna na delo dušno vzbudil.

V besedi naši pravil si,
kako je v časih starih bilo;
kaj vse na zemlji sveti tej
domači se je dogodilo.

Kako napadal njega dni
nam domovino je sovražnik,
kako Slovenec branil jo,
kako ji hraber bil je stražnik.

Kako prelivali so kri
za zemlje vsako ped očetje ...
Junakom na gomile tem
pesniško trosil ti si cvetje.

Zdaj duh nesmrtni tvoj z višav
ozira pač se često doli;
na raj Slovenskih zre Goric,
po domovini vsej okoli.

Katera zemlja druga pač
v lepoti našo to prekaša?
In, glej — še bivamo tod mi,
še je slovenska, še je naša!

A narod le — učiš nas ti —,
ki domovino ljubi, brani,
ki dela, trudi se za njo,
zasluži, da si jo ohrani.
Jek iz Balkana
(18. sept. 1885)
Kaj od Balkana sem grmi
čez polje in gorovje?
Ko burja divje jek buči,
ubran ko spev zvonóv je;
vesel ko bojna pesem je,
ko psalm slovesnoresen je:

»Maríca, šumi čez ravan,
med brati hitro teci!
Oznanjaj jim veliki dan,
povej jim, šumno reci:
Zedinjen je bolgarski rod,
na zemlji svoji sam gospod!

Raduj nad nami se, raduj,
o Balkan, oče stari!
Nad vsemi nami zdaj kraljuj,
nad svojimi Bolgari!
A s hrbtom svojim brani nas,
če vrag ločiti kani nas!

Evropa, maneš si oči,
strmite, diplomati?
Kar modro ste zgradili vi,
da htelo ni vam stati!
Ej, silnejša je moč idej
ko grozni zid papirnih mej ...

Maríca, šúmi celo pot,
valovi, poskakujte!
Gredoč novico to povsod
veselo razglasujte:
Svoj, prost če biti moj Bolgar —
podjarmljen več ne bo nikdar!«
Slovenskim sókolom
(Ob ustanovitvi vseslovenskega »Sokola« 
dne 9. julija 1893)
Pozdravljeni, oj bratje Sókoli,
Pozdravljeni iz vseh slovenskih krajev!
Od Save, Soče, od Savinje in
od Adrije smo sinje prileteli,
v Ljubljano belo sem smo vsi prispeli,
da roke si podamo bratovske,
da na srce pritisne brata brat,
da misli drugu drug odkrije srčne...
Mišljenje, bratje, skupno in vzajemno,
ideja ena — to so krila naša,
ki sem so na sestanek nas prinesla
čez hribe in doline
v središče domovine.

Njo, domovino ljubimo mi vsi.
Ljubezen ta je óna sveta vez,
ki krepko spaja njene vse sinove.
A čvrst le sin je materi ponos,
čvrst, jak in zdrav na duši in telesu.
In materi preljubi naši v čast
mi urimo si mišic naših moč,
mi vadimo se v gibčnosti telesa,
da branimo si mater, ko bo treba,
da čuvamo sovragov jo vsekdár ...

Dovoljkrat že pokazal je Slovan,
da boja se najljučjega ne straši,
da broja se sovražnih čet ne plaši.
Slovanska hrabra, močna, težka pest
podrla marsikoga že je v prah,
če domovino nam napal je sveto ...
In kakor sokol z bistrimi očmi
pod saboj vidi vse in vse motri
ter brž z višav na gnezdo svoje šine,
če k zárodu približa mu se ropar:
tako odganjajmo i mi poslej
sovražnih ptic od domovine mej!
Slovenec vsaki bodi sokol hraber,
Slovenka vsaka vrla sokolica! ...

V telesu zdravem zdrav prebiva duh.
Telo se vežba — duh naj bo brez vadbe?!
Ne, bratje, tudi duh naš naj se vežba!
In vežba duh v mišljenju se globokem.
Brez misli ni prosvete ne napredka.
Telesno pokazavši svojo moč,
pokažimo zdaj tudi moč duha;
to našo moč naj tudi vidi tujec! ...

Že čas se bliža, nov in lepši čas.
V krvavem boju narod z narodom
ne bode meril več se za prvenstvo;
bodoči boj bo nekrvav - - duševen.
Duhov to boj z orožjem bo duševnim.
Za boj to krasni vadimo poslej
i mi Slovani resno se zarana!
Kdor v boju tem kulturnem bo močnejši -
njegova zmaga, slava in bodočnost! ...

Težavna borba je za ideal.
Zato v stremljenju, hrepenenju svetem
po njem mi vztrajajmo pogumno vsi!
Ta vztrajnost, bratje, moška je značajnost.
Ž njoj oslavimo mater domovino,
ž njoj priborimo ji svetlejših dni.
TI dni pa dela znojnega so sad.
Na delo to se združi z bratom brat,
pod eden prapor zberimo se vsi,
na skupno delo vzdigni vsak desnico
pod geslom, ki nam s prapora žari:
Za narod svoj, pravico in resnico!
Poslednji žarki
Poslednji še padajo žarki
z goré po dolini okrog,
poljubljajo vso pokrajíno,
zlatijo livado in log ...

Poslednji so padali žarki
mi v dušo iz tvojih oči;
bil lep je, bil svetel je večer
pred temoj sedanje noči.
Kosa
Koso nekdo kleplje svojo,
čuj, nekje tam sred vasi ...
Ostro-rezko to klepánje
skoz večerni zrak zveni.

Jutri rano pa bo trava
padala pod kosoj toj
in cvetóv po polju mnogo
palo mrtvih bo pod njoj ...

Slušam, slušam to klepánje ...
Bog ve, kaj da mi se zdi: —
Smrt je, ki tam kleplje koso,
da ž njo mene pokosi.
Jaz
Strah pred menoj te mar je, strah?
Razuma božjega nositelj,
prirode smeli ti krotitelj!
O človek, ti trepečeš plah!
Sam polbogá veličaš sebe —
močnejši kdo je li od tebe?
Poglej mi, veleum, v obraz:
Jaz, moč prirodna, to sem jaz!
Veliki človek, kdo pa ti si?
Ti meni gospodar — še nisi!
Ti meni to si, kar črvič,
ti meni majhen, pust si — nič!
In s tem ničesom kadar koli
igram se jaz po svoji volji.
Če hočem, s tajnoj ti rokój
potresem zemljo pod teboj:
in pokajo kosti ji, skale,
ki prej so trdno se držale;
in tla se zemska zibljejo
in majejo in gibljejo
ko morska raven valovita,
če burja biča jo srdita ...
In kar gradiš si, »zemlje car«,
na tleh nestalnih — kaj mi mar!
Ta mesta tvoja in palače,
po kterih znanost se uči,
umetnost sveta se slavi —
otročje meni so igrače!
Če hočem, samo eden hip -
in vse razrušim v prah in sip.
Porušim cerkve ti ponosne,
pagóde stare stolponosne;
in džamije razsujem v prah
in sinagoge ti na mah.
Poderem tvoje žrtvenike
in ž njih svetnike in malike;
ti sam pa iz razpadlih hiš
berač brez strehe mi bežiš ...

O, ne preklinjaj mi »očeta«,
o, ne preklinjaj mi — Boga!
Ne »oče«, ta ni brez srca,
brez krivd ne tepe on detéta.
Ne! dober oče ne podi
otrók iz hiše sred noči,
iz sladkega ne drami spanja,
ne goni jih iz stanovanja
polnagih venkaj v mraz in mrak!
Iz postelje na cestni tlak
slabotnih porodníc ne meče,
ko dete v krilu jim trepeče.
Očetu smili se bolnik,
svet mu njegov je žalni krik;
čez prag otroka, ki umira,
ne vlači oče in ne tira ...
O, ne preklinjaj mi Boga!
Ne »oče« — jaz sem brez srca,
jaz, moč vsemirna, moč prirodna,
in tebi, človek, moč usodna ...

Trepečeš!? Ti se me bojiš?
Sovražiš me in me črtiš?
Čemú? Ne delaj mi krivice!
Kdo sem? Poglej mi bliže v lice!
Sedaj sem Brahma, stvarnik tvoj,
ustvarjam z modroj ti rokój
svet poln življenja, velekrasja,
svet poln razuma in soglasja.
A zdaj sem Siva, ki ta svet
prevračam v kaos divji spet.
A nisem Brahma niti Siva,
le moč prirodna jaz sem živa!
In ne ustvarjam ti svetóv,
ne uničujem jaz jih vnov —
le gibljem se brez prenehanja,
od vekov večno brez prestanja ...
Ne vem, kaj je življenje, smrt,
neznana srd sta mi in črt,
a tudi ne poznam ljubezni;
ne vem, kaj je dobróst in zlost,
ne vem, kaj greh je, kaj svetóst,
poznam le — zakon svoj železni;
nepremakljiv, strog, večen je
in trd, neoporečen je!
Kdo sem? Le premotravaj me,
spoznavaj, proučavaj me —
zabava krasna, duhovita —
do dna spoznal ne boš mi bita!
Jaz sužnja tvoja? Rob ti moj?
To večni je med nama boj.
Komu na prid, kdaj boj konča se,
ki z novoj siloj vsak dan rase?
Kdo sem? Kdo pač razreši dvom?
Vesoljnost jaz sem, ti — atom.
Iz popotnega dnevnika

V svet!
Z močjo čarobnoj spet,
oh, bolj ko kdaj popred,
na tuje, kam, ne vem še sam —
srce me goni v daljni svet.

Kdo naj te krasne dni
v samoti prežedi!
Kaj ni ustvarjen svet zato,
da gledat hodimo ga mi?

Ostánite doma,
ki žal vam je zlatá!
A kdor tujine videl ni,
očine céniti ne zna.
Po železni cesti
Napréj, naprej, konj ti goreči,
po cesti železnici spej!
Sopihaj in puhaj pred nami
pa vleči nas hitro naprej!

Napréj čez ravnine zelene,
čez hribe navzdol in navzgor!
Čez brezdna, čez smele mostove,
čez reko tod, tam skoz predor!

Napréj mimo mest, mimo trgov,
napréj mimo tihih vasi,
napréj mimo bede in sreče ...
Kako se nam sila mudi!

Napréj! ... In na desni, na levi
z voz stopajo potni ljudje,
na desni, na levi spet vstopa
sopotnikov novih v vozé.

Seznaniš se s tem in tam z onim,
prijatelju stisneš rokó:
Postaja! Narazen! ... Tu s smehom,
s solzami tam kratko slovo.

Tak pisan si vlak ti - življenje!
Kak hitro se vozimo ž njim!
Napréj, naprej, vranec naš parni! ...
Spomin pa za nami je — dim?
Sopotnik
Maglaj
Govôri, le govôri,
tovariš novi moj!
Ne veš, kako mi prija
prekrasni govor tvoj.

Kak smelo turban pestri
na glavi ti sedi!
Obleka slikovita
baš divno ti stoji.

Zdaj noge graciozno
podkrižal si ... lepó!
še čibuk dragi v usta,
pa kadiva ... tako!

Z obraza že ti čitam,
da moslem ti si vnet;
Jeruzalem je — Mekka,
vzor tvoj je Mohamed.

Govôri, oj govôri
premili jezik svoj!
Kaj meni Mekka tvoja,
kaj meni turban tvoj!

Tvoj jezik moj je jezik,
čuj me, prijatelj ti!
Slovanska sva si brata,
ej, ene sva krvi!
Mohamedanki
Sarajevo
Čemu gosta ta koprena,
ki zakriva lica kras?
Kaj je mislil prerok modri,
zagrnivši tvoj obraz?

Hoče prčrok mar zavidni,
naj le mož te gleda tvoj?
Ali je kot stvar nečisto
v kóran te zapisal svoj?

Nikdar sanj ne sanjaš zlatih
o svobodi kristiján? —
Robstva jarma ne občutiš?
Harem ni ti — pretesán?
V Husev-Begovi džamiji
Sarajevo
»Sezuj se!« opomni me hodža,
»prijatelj, dom ta nam je svet;
sam Allah tu moli se višnji,
časti se njegov Mohamed!«

V mošeji sva krasni ... a tiho!
V molitvi vtopljeni so baš;
na čilimih klanja do zemlje
z beračem se vred bogataš.

Skoz kupolo sonce poldnevno
na vernike sije z nebes;
na turbane pisane sije
in vmes na rdeč kje kak fes.

Na ustnih trepeče jim »Allah!« 
Na vzhod pa jim zrejo oči ...
O, kaka goreča molitev
iz duše globin jim kipi!

Ne moti vas »tujec« edini,
stoječi med vami neznan? ...
Ah, videti hotel sem samo,
kak Allaha moli Slovan.

Po svoje jaz — vi pa po svoje
kot bratje častimo Boga;
molitev je dobra i vaša,
če dobrega vzdih je srca.

Skoz kupolo sonce poldnevno
na brate dol sije na nas ...
Le môlite, skoraj da pošlje
nam Allah naš veliki čas! —
Mujezin
Sarajevo
Za planino pada sonce,
z zlatim ljubi jo poljubom ...
Čuj tam pesem z minareta,
pesem ko iz krajev tujih!

»Velik samo ti si, Allah,
Mohamed tvoj prerok sveti;
môlit, bratje verni, môlit,
komur mar je sreča večna!«

Veličastno se obrača
mujezin na stolpu vitkem,
s turbanom na glavi rusi,
z vihrajočoj bradoj sivoj.

Na straní se v svet četiri
starčeva mi pesem ori ...
Zdaj obstal je zroč na mesto;
misli starec misli tožne:

»Kje ste, carji Sulejmani?
Kje si, slava, moč nam silna?
Džavri vzeli so nam Bosno ...
A kalif jih gleda mirno!

Ne utegne! — Kdo potem pač
bi Čerkezke bele ljubil,
pušil čibuk, srebal kavo? ...
Da sem jaz car v Ištambulu!«
Na Mohamedskem grobišču
Sarajevo
Kje sem? ... Med gomile sem zášel,
pod sencami vrb in cipres
tod móslemi spavajo sladko ...
Ne, oni so vrhu nebes!

Družice so huris jim divne
velikih in črnih oči,
ki vigred procvita jim večna,
ki večno jim jutro žari.

Po rajskih tam šetajo vrtih,
kjer vrelci srebrni šumé;
baržun jih odeva in svila,
kaménčki jih dragi krasé.

Nesmrtnost pijó iz čaš zlatih,
iz zlatih tam skled jo jedó ...
Vse, vse se izpolni presrečnim,
kar duša želi in oko.

Lep raj si ustvaril, o prerok!
Z njim pol si osvójil zemljé,
osrečil si ž njim milijone ...
Poznal si — človeško srce.
Srbsko dekle
Novi Sad
V oblačilu belem
plavaš pred menoj,
džerdžan zlat ovija
vrat labodji tvoj.

V čistosti se lesku
bajnem vsa žariš —
vila zračna, živa,
krasna se mi zdiš!

Kar pokleknil tu bi
s prošnjoj pred teboj:
Vila lepa, dobra,
spremljaj život moj!
Na Kale-Mejdanu
Belgrad
Krog mene cvetí, zelení perivój,
v ozadju hrup mestni se čuje;
pred manoj poroke slovesni god svoj
pa Dunav tu s Savoj praznuje!

Tu sanjam ... Čuj, kónj iz daljave peket
vse bliže in bliže prihaja!
Vse bliže ... že trese pod manoj se svet,
topov grom in pušek razsaja!

Vse bliže in bliže ... Že vidim ves roj.
Glej, bliskajo v soncu se meči ...
Rogovi bučeči pa kličejo v boj ...
Vse suče se v pisani gneči.

Tam prapor Madonin visoko vihrá,
križ zlat mu na vrhu iskri se;
tu barjak prerokov nasprot plapola,
srp lunin z osti mu blišči se ...

Tu »Allah!« tam »Kristus!« ... Kateri obeh
priboril pobedo bo zase? ...
Ne boj se! O prešlih le sanjal sem dneh,
zamislil bil v stare se čase.

Tako smo, Evropa, te čuvali mi
pred narodov divjih udari;
tako, ah, potratili mlade smo dni
mi jugoslovanski — barbari.
Pred spomenikom Petofijevim
Pešta
Tu stojiš mi, pesnik,
tukaj sredi parka,
ki te obožava
Mádjar in Madjarka?

Ne! To je le kip tvoj,
lik iz mrtve médi;
ti živiš nesmrtno
ljudstvu v duše sredi!

Pel si o ljubezni,
pel o domovini,
da bi srečni bili
skoro njeni sini.

Zdaj ti lil iz srca
slavčji spev opojni,
a zdaj spev tvoj bil je
spev Tirtéja bojni!

In zaman vzdihôval
nisi po svobodi!
Blagor ti! Tvoj narod
prost je med naródi.

A ko duh tvoj z raja
doli se ozrl bi,
bronasta ti usta
valjda tu odprl bi.

Prerok ti svaril bi
brate svoje zemlje:
»Sam zgubi svobodo,
kdor jo drugim jemlje!« -
V Gondol
Benetke
Canale Grande! ... Kod vozim se, kod
po ulici tej čaropolni?
Kočije prečudne mi švigajo tod:
Hej, parniki hitri in čolni!

Na ladjici zadi stoji gondolár —
obličje mu vse zagorelo —
po vesel se taktu nagiblje veslar
stoje slikovito in smelo.

In góndola plava gladkó in lahnó,
mrtvaški podobna je krsti;
ko v bajki palače iz morja rastó
na desni, na levi po vrsti ...

Ah, Riva degli Schiavoni je tu!
Nas tudi, Benetke, častite?
Saj doli v globokem lagune dnu
na hrastih slovenskih stojite ...

Kak tiho, kak tožno ti, morje, ležiš!
O sreči premišljaš li davni?
Žaluješ, ker prstana več ne dobiš
od dožev k poroki preslavni? —

Zdaj Ponte Rialto nad nami se pne
v mogočnem ponosnem obloki;
Lev Markov z obale na nas tam zre,
stoječ ko na straži visoki.

V stran góndola krene. Nad nami visi
most dei sospiri v višini;
stok, vzdihe še čujem tam gor, se mi zdi ...
Naprej! Spomin temni, izgini!

Brez cilja po ulicah morskih okrog
ves dan do večerne že zore;
po oknih, balkonih vzrem krasen mnog
obraz črnolase signore.

Kako naj, kar vidim, na dnevnikov list
z besedami pač vam napišem?
Posodi mi, Tizian, rajši svoj kist,
da mesto ž njim tvoje narišem!

In kaj bi narisal strmečim očem?
Dejstviteljnost ali pravljico?
Vil morskih naslikal bi hiše — ne vem,
zakleto bi morsko kraljico?

In góndola plava ... V dno čudnega sna
za mislijo misel mi tone ...
Kazeč poezijo mi vedno brblja
kraj mene sedé — cicerone.
V baziliki sv. Marka
Benetke
Ne, ne! Kdo pač tukaj bi môlil ...
Ob marmornem stebru slonim,
s krasotoj, bazilika tvojoj
oči naj, srce si pojim!

Zlató, srebró, marmor, dragulji ...
Vse v skladu se bajnem blišči,
vse narodu svetca San-Marka,
Venéciji otca, slavi!

Kdo znal vsa imena bi slavna
stvariteljem slavnih teh slik!
Kdo gor tam na svodu visokem
sestavil je ta mozaík? ...

Ne, ne! Kdo pač tukaj bi môlil!
Tu gledati moreš samó ...
Pač! Vitka signora kraj mene,
glej, čita mi v knjigi lepó!

Berilo pobožno, seveda!
Zamaknjena vanje je vsa ...
Pogledam ... v platnicah rdečih,
oh, Baedeker, tebe ima! -
V Doževi palači
Benetke
Palača dožev, slavni grad,
čarobne ve dvorane!
Pozdravlja nas le votli jek,
posetnike neznane ...

In po dvoranah sem in tja
nas truma se pomiče,
kot da smo prišli, zdi se mi,
častit, kropit — mrliče.

»Kje doži ste mogočni zdaj?« 
Tu nékdo záse pravi;
»»Sijaj, bogastvo, slava — kje?«« 
Popotnik drug dostavi.

A tretji kaže mu z rokój
po slikah sten in svoda:
»Lepota in umetnost pa
živita že, gospôda!«
Brat slovak
Rutka
Piš hladen piše s Tatre ...
Letí pod gôroj vlak,
v kupéju pa vštric mene
sediš ti, brat Slovak.

Kaj zreš tako otožno
skoz okno v gorski kraj?
Nemara kraj domači
ostavljaš baš sedaj.

Otrók s teboj gre dvoje;
na klopi večje spi,
a drugo mati mlada
v naróčaju doji.

Drži z levicoj dete,
z desnicoj robec bel,
vzdihaje nekaj briše
z oči ž njim čas si cel ...

Beseda dá besedo.
V Ameriko, drug moj?!
Za kruhom iz očine
z otroki in ženój?

Za bóga, kaj te moti!
Kako boš tam prebil,
ko nihče ti madjarski
otrók ne bo učil?

Če ktero ti umrje,
kaj, bratec, bo tedaj?
Brez ogrščine, upaš,
pusti jih Peter v raj?

Brez doma, greš po svetu -
utrgan z veje list —;
prav, prav ti je, prijatelj!
Zakaj si — panslavist!
Pod vavelom
Krakov
Pri krsti krsta težka, krasna ...
In venci, glej, na njih ležé,
goré debele voščenice —
po krstah kralji poljski spé.

Med kralji kronanimi tukaj
duhá kralj mnog svoj dom ima:
Mickjévič biva tu, Kosciuško,
muz, bojev kralja slavna dva ...

Tu torej mrtvece velike
pokapljete vse svoje vi!
Imena vseh sem slišal, čital -
le enega med njimi ni!

Tu doli tudi on počiva,
junak, ki davno vam umrl?
Tu tudi spi vaš — duh slovanski?
Tu grob njegov se je zaprl? ...
Na velegradu
Velegrad! ... Klobuk z glavé
pripognite se, kolena!
Zemlje bratske sveta tla,
préjmite poljub Slovena!

Čuj, zvonovi zapojó ...
Slušam jih, čarobne glase;
po valovih teh zvokóv
duh moj plava v daljne čase.

»Bodi svetlo!« reče Bog —
slišim ga, ukaz mogočni —
beli dan poraja se,
žar pošilja nam ga vztočni.

Vidva hodita mi tod,
blagovestnika slovanska!
Gledam, slušam in strmim ...
Epopeja velikanska!

»Bodi noč!« zli duh veli:
Tema najčrnejša pada,
v temi tej pa, v temi tej
Vihingova četa vlada ...

Spet se svita ... Zarja tam
nad obzorjem nova vzhaja.
Vzidi, vzidi, sonce, že,
dan svobode naš brez kraja!
Na Galatskem mostu
Carigrad
Kdo vas pa sezval je na Zlati rog sem,
vseh narodov pestri poslanci?
Jezikov zastopniki vseh, dober dan!
Ko stari mi zdite se znanci.

Bog živi te, Turek, Čerkes, Arabljan,
pozdravljam te, brate balkanski!
Kaj novega, Grk, Perziján, je pri vas?
Ti tudi tu, sinko ciganski?

Prijatelj Zamorec, kako se imaš?
Kako se, Armenec, godi ti?
A, Jud! No, seveda, brez tebe ni nič ...
Arnavt, kam tako se mudi ti?

Različnih jezikov, noš, bój smo in ver,
pa vendarle vsi smo si bratje!
In vendar edini smo Vsi si vsaj v tem,
da diven zares Carigrad je!
Na hribu Belguru
Nad Škutarijem v M. Aziji
Selam alejkum, ti
sen mojih dni, noči!
Sedaj te gledam, Carigrad,
z bedečimi očmi.

Nebo s svetloboj vsoj
smehlja se nad teboj;
nemara, da še sámo v čar
zaljubljeno je tvoj.

Kateri tvoj poet,
ves daljni vztočni svet!
pomore mi, da prav povem,
kar čutim v srcu vnet?

Kdo kist mi vodi naj,
da bi naslikal zdaj
to živo bajko pred seboj,
ta čudni vztočni raj?

Zakaj li bas Tatár
zdaj tvoj je gospodar?
O Allah! ti že veš, zakaj ...
Kaj nam, kaj nam to mar!
Na vrtu pred Hagijoj Sofijoj
Carigrad
V platane senci sam sedim.
Po vrtu krog vse pestro-živo ...
Kadim ko Turek naržilé
pa srcem mokko vmes vonjivo.

»Allah ...!« čuj, klic skrivnostni spet
z visokega tam minareta!
K molitvi vabi mujezin
v tvoj tempelj, o Sofija sveta!

Opaja že me naržilé,
opaja sladka črna kava ...
Na mujezina zrem tjagor ...
A v sanjah glava moja plava ...

»Urá, urá ...!« in grom topov!
Krvav se boj pred manoj bije ...
Poslednji se razvije boj
okoli Hagije Sofije.

Kdo zmaga? ... Kdo bo posihdob
v svetišču tem Bogú se klanjal?
In zvon bo ali mujezin
molitve čas poslej oznanjal?
Haremski roži
Carigrad. Kiat-hané
Pokaj pač v prozorno to gaz
ovijaš si beli obraz?
Saj vemo, da rajša razkrila
obličja bi svojega kras.

Kje vzrasla ti, roža, si, kje?
Kjer gore Gruzinske stojé?
Čigave so sem presadile
te v haremske vrte roké?

Kdo zreti sme v tvoje oči,
temnejše ko vztočne noči?
Nemara pohotnemu starcu
lepota zdaj tvoja cveti?

In hliniš mu čustva srca,
ki kupil kot lep kos blaga
na stambulskem nočnem te sejmu
za polno je mošnjo zlata? —
Po bosporu
Carigrad
Počasi, počasi, ti ladja!
Naj dalje še gledam ta kraj,
z gradovi posute bregove,
na desni, na levi ta raj!

Grad Číragan, grad Dolmabagče,
kak gledata v morju se, glej!
Ne vesta še mar, da sta lepa
ko vajin tam drug Bejlerbej?

Therápija, oj Böjükdere
in vse ve prelestne vasi
po sencah tam gajev zelenih —
enakih na svetu vam ni!

Utrujen od sončnih poljubov
ti, Bospor, pa ziblješ se v snu;
to čudne pač sanje so, jeli,
ki sanjaš v globokem jih dnu ...

Slonim tu na krovu slušaje
šepet in šum morskih valóv;
zamaknjena duša je moja
v kraljestvo prirodnih čaróv.
Selamlik
Carigrad
»Čok jaša!« kliče ti ljudstvo
zbrano po trgu okrog;
»Čok jaša!« jek se razlega
v Stambul, čez Zlati tja rog ...

Z godbami légije pestre
príhod proslavljajo tvoj;
migni jim! Záte, za vero
rade vse pojdejo v boj.

Himne ti godejo godci,
v džamijo tod se peljaš;
gledam te ... pa se mi vidiš
bivši le — kmet-bogataš.

Lepo si imel posestvo ...
Zdaj si zadolžen povsod,
zdaj gre vse križem pri hiši,
zdaj gre vse rakovo pot.

Polje za poljem napródaj ...
Kajkrat že boben je pel!
Kar ti kdo mogel, to vsak si
sam za dolgove je vzel.

Sužnjiki tvoji slovanski
zdaj so »gospodi« samí;
zemljo zdaj orjejo svojo,
ki jo prej imel si ti ...

Polje za poljem ... Opeka
pada s perelih ti streh,
dež ti premaka skoz strope,
v večnih si stiskah, skrbeh ...
Prinkipo
V Marmarskem morju
Otok zeleni, otok cvetoči,
ti sredi morja majhen si raj!
Pogled od tebe težko se loči,
v srcu ponesem s sáboj te vsaj.

V tvojem zatišju mirno in srečno
htel bi živeti — Robinzon nov;
tod po obali himno bi večno
vsak dan poslušal sinjih valóv ...
Šúmi Maríca ...!
Plovdiv. Džambas-tepé
Šúmi, Maríca, po ravni zeleni,
šumi po raju bolgarskem naprej!
Da jo pozdravljam, to bratovsko zemljo,
glasno povsodi gredoč ji povej!

Šúmi, Maríca! ... O robstvu li pesem
časov minulih otožno šumiš?
Kar jih kdaj narod tvoj solz je pretakal,
reka vseh tistih ti solz mi se zdiš!

Šúmi, Maríca, poslej o svobodi,
pesem veselo, zanosno le poj!
Doba verig se in spon ne povrne,
nikdar več sužnik Bolgar ne bo tvoj!
V Kázanski soteski
Dolnji Dunav
Hudó ti, kaj ne je, moj Dunav ponosni
po sóteski tesni preriti se tod?
Ob desni, ob levi te skalnate gôre
trdó odkazujejo vsednjo ti pot.

Po ogrskih širnih ravninah svobodnih -
kako vse drugače onód pač je prej!
Svobôdno razširjaš se tam, kakor hočeš;
kdo upa tam sitnih ti staviti mej?

A tod po Kazánu! ... Gnev tvoj jaz razumem.
razumem bol tvojo in čutim s teboj.
Veš, umu in srcu trinogi nam tudi
odmerjajo cesto pretesni tir svoj ...
Iz pesmarice neznanega somraka

Pokaj ...?
Pokaj pa prišel si na svet,
ti siromakov ótrok jadni?
Na svet brezčutni, trdi ta,
na svet sebični ta in hladni.

Zlorabil svet bo tvojo dlan,
moči zlorabil bode tvoje;
in glavo tvojo in mladost
zlorabil svet bo v s vrhe svoje.

Ne veš še, črvič nežni moj,
da, kdor z bogastvom ne prvači,
verige robstva žive dni
on skoz življenje svoje vlači.
Delavčeva hči
Lepa sem, pravijo — »lepa ko roža«!
Pesem to sladko mi moški pojó;
dan na dan slišim jo, kjer se prikažem.
Naj jim verjamem, da res je tako?

Kaj pa ti praviš, zrcalo? Ne lažeš?
Lep je li bledi moj tale obraz?
Lepa ta usta, k poljubu vabeča?
Lepših nobena res nima že las?

Lepe li takšne oči so velike,
črne ko temna brezmesečna noč?
Takšne ko moje — do moškega srca
res, da čaróvno imajo naj moč?

Lepa? ... Nemara bo nekaj resnice!
O, ko moj oče bi bil bogatin,
ženini snúbili bi me bogati,
bila lastnica bi krasnih graščin ...

Delavec oče moj, delavka mati!
Z delom kruh služim svoj sama si jaz ...
O Rojenice! Zakaj pač mi v zíbel
dote nasule ve niste svoj čas?

Dote?! — Oh, saj jo tu nosim na licih!
Preveč, še preveč za revno dekle ...
Revi lepota opasna je dota;
sama bojim se, da bo mi v gorjé ...
Temni nauki pojasnjeni
»Mladina preljuba, ti zlati up naš,
pripravljaj se resno za zrele dni svoje!
S krepostmi srce si, značaj okrašuj,
z modrostjo si, z znanjem glavó napolnjuj!
In — srečno življenje bo tvoje ...«

Prekrasno, prekrasno! A kaj da, možje,
odkrito bojite se vi govoriti?
Denar je najbolj spoštovana krepost
in znanost najboljša, navišja modrost:
umeti bogastvo množiti.
Božična pesem siromakova
V palači svetli nisi rojen bil,
zaplakal prvič si v pastirski koči;
in v zlato zibel položila ni
te mati tvoja revna v hladni noči.

Od Betlehema je trpljenja pot
do Golgate se vila tvoja kruta,
uboštva, borbe, mučeništva pot
z bodečim trnjem, kamenjem posuta.

Bil siromak si žive svoje dni!
Tovariš naš zato si na vse čase ...
A, ki živé od žuljev naših rok,
imeli bi te radi vsega záse.

Imeli radi bi, da ti igó,
v katero vklepajo nas siromake,
bi blagoslavljal jim, pomagal jim
goniti nas na truda polne tlake ...

Ne! Ti si naš — mi bratje tvoji vsi,
kar nas zatirancev po svetu tava,
kar sužnjev nas brezpravnih nosi svet,
kar hira nas in strada in zmrzava.

Le kdor občutil sam je kdaj gorjé,
trpin mu, brat njegov, v srce se smili;
in v kočah, ne v palačah še vsekdar
človekoljubi so se porodili.
Pomladna oda somrakova
In kamor obrneš pogled,
pri cvetu nasmiha se cvet;
dolina in hrib zelenita —
o lepi, o lepi ti Svet!

In v vsakem se grmu sedaj
opevata vesna in maj,
vsa uka priroda na svatbi,
prečarana zemlja je v raj ...

In kamor obrnem oči,
svet tuj le pred manoj leži;
ni, kar ga stopinja pokrije,
ni toliko mojega ni.
Dva pogreba
To so včeraj zvonili, zvonili!
In pomikal se dolg je sprevod;
»Miserere« prepevali krasno
s svečeniki so pevci vso pot.

In pogreznili krsto so drago
z vsemi venci do groba globin;
in zapeli so spet in zvonili —
pokopán je bil mož bogatin.

Tudi danes zvonijo — pa manje,
in pogrebcem se skoraj mudi;
z nepobarvanoj krstoj, brez vencev,
četvoríca tja k jami hiti.

Vse je tiho. Mrliča pa spremlja
le vdova in dvoje otrók ...
Pokopali ubogo so paro ...
Nič ni petja... ihtenje in jok.
Večerna molitev somrakova
Beračev Bog in bogatinov!
Ti veš, kako se mi godi.
Olajšaj mi življenja breme!
Pretežke me teró skrbi.

Ah, prva skrb in misel prva —
to kruh je, ko se prebudim;
in skrb poslednja — kruh vsakdanji,
ko zvéčer truden ves zaspim.

In ko ubijam se pri delu,
ko kaplja vroč mi s čela znoj,
na ženo mislim, na otroke,
na grenki njihov kruh in svoj.

In kaj — skrbi me — če prezgodaj
mi obnemorejo roké?
Kaj s svojci ljubimi počel bi?
Glad pride v hišo, smrt? — Gorjé!

No jaz ne molim le sa sebe —
o Bog! sebičnik nisem tak —
za siromake vse te prosim,
trpin se smili meni vsak.

Glej, tamle vštric moj sosed mladi
prekrasno ima hišo — grad!
Zlatá podédoval je kupe,
zlatá priženil celo kad.

In noč in dan zdaj premišljuje,
kako zapravil bi denar,
kako užival bi bogastvo ...
Ni li on tudi revež mar?

Poglej, o Bog, še tam soseda,
kaj v sreči svoji on trpi!
Olajšaj mu bogastva breme,
olajšaj tudi mu skrbi!

Egiptovske arabeske

Galebi
Na jadranskem morju.
Galebi, vi beli galebi,
pokaj obmetavate brod?
Kaj spremljate s kričem veselim
po morju nas daleč na pot?

Galebi, vi beli galebi,
prinašate mar iz daljav
prijateljev naših in znancev
poslednji nam ljubi pozdrav.

Na palubi
      Na sredozemskem morju.
Sam na palubi. Beli parobrod
peneče brazde reže svojo pot.

In kamorkoli gledam čez obzorje,
pred mano z nebom se poljublja morje.

In vso neskončno sinje modro plan
obseva sončno jasni vesne dan.

In duša morja se pogreza v sanje,
Čim dalje globlje se potaplja vanje . . .

Kaj smo? Kaj ves je svet? In naša pot
je skoz vsemir ko takle parabrod?

Kam plavamo? V pristan li kam neznani?
Povejtem modrijani kapitani!

Pa gledamo to brezbrežno modro plan.
In globje duša se pogreza v san.

«Semiramis» pa dalje, dalje plove,
šumeče brazde orje skoz valove.

V parku Ezbekijeh
              Kairo.
Sanjavo gledajo velike
in temne tvoje me oči;
ko lunska noč čarobne polna
pogled tvoj mehki plameni.

O, snemi to kopreno črno,
razgali tujcu svoj obraz!
Le hip, Egipčanka prelestna,
naj vidim ves tvoj čar in kras!

Pod palmami
                Memfis.
Na trati kakor Beduin
počivati v senci sred pustinje
pod palmami, pod palmami . . .
Nebo nad mano jasno sinje.

Pod palmami, pod palmami,
pod soncem afriškim žgočim;
pod palmami pod vitkimi,
pod soncem južnim in pekočim.

Kako vse tiho krog in krog! . . .
Zelene palme le šumijo
z vršiči v vetru med seboj
mi vstočno svojo melodijo.

Učeni osel
Arabska pravljica
         Kairo.
Sonce sije opoldnevno
na Kahiro in njene
vitkorase minarete.
V senco stare sikomore,
čije dolge veje daleč
segajo po trgu Khadra,
je prihajal na počitek
Hasan osla svojega.

»Alah s tabo, sosed Hasan!« 
ga pozdravi malomarno
znanec Ahmed, ki je ležal
kar na tlaku in užival
skromni svoj obed tržaški . . .
»Kaj je novega v Kahiri?
Ti pečaš se mnogo s tujci;
vidiš mnogo, slišiš mnogo.«

» »Novega ni nič, moj Ahmed.
Vse je staro. Stara pesem!
Slabi časi, hudi časi!
Toliko, da ne pogineš
od glasu, prijatelj moj!
Ko bi tegale ne imel -« « 
Hasan mu pokaže s palcem
na oslička poleg sebe -
» »predla bi mi trda, toda
sivček moj žival je mlada
in zato ga rad zajaha
domačin in tujec često.
Da, da tale moj tovariš
ni takole kar si bodi . . .
Veš, kaj čudnega opazil
sem na njem v novejšem času?
Kadarkoli nese osel
tujca mimo obeliska
ali stene kamenite,
vselej stopa bolj počasi
pa ozira se po strani
po hieroglifih starih,
po napisih tistih čudnih
ter ponavlja neprestano
svoj »i-a«, »i-a«, »i-a« . . .
Alah vedi, kaj pomeni
oslovo vedenje to!« «

K višku plane s tlaka Ahmed,
poči Hasana po rami:
»Pa tvoj osel je talent!
Pa še velik, nenavaden!
Tvoj prijatelj sem, zato ti
pravim, Hasan: Sreča čaka
te na stare dni, ker osel
mladi tvoj je kapitan!«

» » Ne razumem te, prijatelj!
Ni lepo, da si pošalil
se iz sive glave moje!« «

»Kdo se šali? . . . Ta tvoj osel
se zanima za književnost,
za pesništvo, za umetnost;
za napise se zanima,
za hieroglife tiste!
Rad bi čital jih, kakopak!
Slišal sem, kaj vse stoji tam:
Svete pesmi tisočerne,
faraonov modri reki
in tak dalje in tak dalje . . .
Vidiš, in zato svetujem
ti, da pošlješ osla v šolo.
Kar na univerzo z njim!
V slavni El-Azhar ga ženi!

Tam tvoj osel se navzame
vsega znanstva in postane
učenjak in pa estetik,
svetih tekstov moder kritik.
In ne bo več nosil tujcev
niti domačinov, nego
sedel bode na katedru
in tolmačil bo poete
poslušalcem ukaželjnim!
No in ti boš vlekel plačo
lepo zanj! Res, kar zavidam
te za težke svetle piastre!«

In molče posluša Hasan,
kar mu pravi dobri Ahmed,
in zamišljen glasi osla
po ušesih. V duhu svojem
pa že vidi v rožnih barvah
pred seboj življenje novo.
Lahko bo si nakupaval
živeža poslej na trgu
dasi huda je draginja
v El-Kahiri, saj tovariš
osel zanj bo služil piastre . . .

»Dobro, Ahmed! Pa poskusim!« -
kakor v sanjah reče Hasan -
»Jutri ga poženem v šolo.«

Kar govoril, to je storil.
Na dvorišču El-Azharja,
kjer na tlaku marmornatem
pod arkadami sedijo
pri učiteljih dijaki
in učijo se korana
in arabske vse modrosti,
se prikaže stari Hasan
z brihtnim mladim oslom svojim.

Ko bi trenil, uk prekine
se in tisoč radovednih
se oči obrne v osla.
Krik in vik in semeh razlega
se po slavnem El-Azharju.
Zmešan, plah stoji tam Hasan,
poleg njega mladi osel
ves ponižen vam poveša
dolge uhlje in ne upa
se ozreti po dvorišču . . .

»Kaj bi rad, moj ljubi Hasan?«
rektor sam pristopi k njemu.

» »To in to! . . . Talent sem našel
v oslu temle! Naj študira,
sem si mislil . . . Moj prijatelj
Ahmed pravi, da utegne
kdaj postati še književnik
in pa kritik duhovit,
če v tej slavni šoli vaši
nauči hieroglifskih
se skrivnosti moj osliček. . .« «

Stari rektor se popraska
za ušesom in pogladi
si zamišljen sivo brado . . .
Zaigra semehljaj mu lahek
okrog usten za trenutek.
A nato z vsem dostojanstvom
resno reče Hasanu:
»Hm, slučaj to ni vsakdanji!
Resda, resda, nenavaden!
Sicer slavna univerza
naša je imela dosti
že različnih poslušalcev,
ali tak slučaj je prvi,
kar spominjam se . . .Pri bradi
Mohamedovi! Ne, osla
ni še bilo v El-Azharju!
Toda kaj je nemogoče
Alahu!? . . . Poskusim, Hasan!
Sprejmeme ga med poslušalce.«

In zgodilo se je čudo:
izpolnila se prerokba
Ahmedova je do pike.

Naglo so minila leta,
naglo kakor pihne samum
čez razbeljeno puščavo.
Sedemkrat je Nil preplavil
in pognojil polja ravna.
Osel Hasanov dovršil
univerzo je arabsko,
slavni El-Azhar.
Vtepili v glavo so mu trdo
znake vse hieroglifske.
In naredil je izpite
in postal je literat.
A diplomo je napisal
rektor oslu kar na hrbet.

In posvetil se je slovstvu.
In razlagal na katedru
je mladini alkoran.
Priporočal je ponižnost
ter udarnost v slepi kismet.
In tolmačil je rigaje
in ocenjal dan za dnevom
poezijo egipčansko
in poete vse arabske
in prerešetaval v šoli
mladi kritik dolgouhi.
In čim lepše črke videl
v kaki knjigi je pesniški
večji zdel se mu je pesnik
sam in više cenil vselej
poezijo je njegovo.
In kar trlo poslušalcev
se je k njemu prve tedne,
saj po vsem arabskem svetu
je raznesla se novica,
da v Kahiri zdaj tolmači,
poezijo pravi osel.
Ali kdor ga čul je enkrat,
ta se nič več ni povrnil.
Po kavarnah pa kahirskih
govorili so dijaki:
»Hasanov učeni osel
je natlačil v letih sedmih
sicer si veliko v glavo
ali kadar odpre gobec
in razlaga poezijo
in ocenja nam poete,
vemo brž, da tak neumno
govori pač res le ? osel.«
Kavarna »Pri arabskem konju«
        Arabska parabola
Kavo pije stari Osman Ali,
kavo pije, dolgi čibuk puši
pred kavarno »pri arabskem konju«.
Mrak je padel na ahiro pestro,
ulica je hrupna zažarela
v belih lučih na visokih drogih.
Puši starec čibuk svoj dišeči,
sim ovija se mu v kolobarjih
sivih okrog lepe bele brade.

»Mir se teboj, moj mali Osman Ali!«
mladi znanec Tevfik sede k njemu.
»»Alah s tabo!«« reče Osnam Ali
in dotakne se z dlanjo široko
čela, ust in prsi svojih rekši:
»»Dolgo nisem te že videl, Tevfik,
dolgo! Kakšno tvoje je še zdravje?««

»Zdrav sem kakor sončna palma v polju.
Toda nekaj mi leži v srcu.
Modrijan si, znan po našem mestu.
Čisla tvoja se beseda tehtna.
Pa povej mi in svetuj mi, starec,
kaj storim naj s svojimi sovragi?
Skoraj vsak dan več jih štejem ljutih!«

V tla je gledal stari Osman Ali,
krepko vlekel iz cevi je dolge
dim dišeči pa molče poslušal,
kar mu tožil je prijatelj mladi.
Jantar žolti svoj iz ust potegne,
pljune v stran pa reče mu smehljaje:
»»Kaj pomeni, če imaš sovrage?
To pomeni, da si jim na poti!
A, če si na poti jim, si nekaj!
In čim bolj se veča broj sovragov
večji si in si močnejši, kajpak!
Tolik si, da eden sam sovražnik
ni ti kos, pa se še več jih zbira,
ki bi radi te na tla podrli. . .
Kjer ni nič, tam tudi ni nasprotstva.
Kdor ni nič, na poti ni nikomur!
Zadovoljen si, kar sem ti rekel?««

»Zadovoljen, hvala lepa, starček!«
In sedela sta še dolgo skupaj,
do noči sta pozne govorila,
pila kavo in tobak kadila
pred kavarno »pri arabskem konju«.
Nil
Jaz sem sveti Nil ? in kdo je več kot jaz!
Jaz sem ta Egipet rajski vam podaril,
jaz zelena polja ravna vam ustvaril;
jaz sem dal vam palmo, žita zlati klas!

Jaz sem oče vaš in deca moja vi!
Jaz hranitelj večni vaš sem dober krušni,
jaz sem vaš reditelj in vzgojitelj dušni;
jaz sem vaš učitelj izza davnih dni!

Jaz bistril sem prvi in jasnil vaš um!
Jaz učil graditi sem vas bivališča,
piramide, sfinge, slavna vsa svetišča;
jaz jeklil sem voljo vam in vaš pogum!

Jaz dežele svoje prvi sem vladar!
Jaz sem dal mogočne bil vam faraone,
jaz sem dal vam modre pisane zakone;
Jaz vžgal v srcih vam za dom sem blagi žar.

Jaz praded vseh vaših starih sem bogov!
Meni gre zahvala prva in daritev,
meni slavospev gre in molitev;
meni gre najvišja slava, čast vekov!

Jaz Egiptu oče sem na večni čas!
Jaz pravir sem bujni vsega mu življenja.
Če usahnem jaz, pa vse usahne, jenja. . .
jaz sem sveti Nil ? in kdo je več kot jaz?

Heliopolis
Sonce žge po polju širnem.
Peš korakam sam po cesti
prašni beli. Tam v daljavi
obelisk štrli iz zemlje
ko kozarec velikanov
pa mi kaže, kje je stalo
tam pred tisoč, tisoč leti
mesto slavno in ponosno ?
Heliopolis.

Sonce žge. Po prašni cesti
romam proti obelisku.
In na njivi pokraj ceste
orje stari felah.

Gledam kmeta in na misel
mi prihajaš, modri Platon,
ki pred tisoč, tisoč leti
morda prav po tejle cesti
si potoval ukaželjen
v Heliopolis.

Vroč bil danje in pod palmo
sedel v senco si kraj njive,
na kateri je za plugom
stopal v soncu je kmet.
Nagovoril si orača,
saj kdaj mogel je molčati
dolgo pravi kak Helen?
In ko si povedal kmetu,
da potuješ v mesto slavno,
da od sončnega boga si žrecev
se učil modrosti nove
nepoznane še, skrivnostne,
najglobočje, se smejal ti
je egiptovski orač.

Plug ustavil sredi brazde
in obrisla pot si s čela
in obrnil se je k tebi
pa ti rekel je tako:
»Kaj ti treba je hoditi,
ljubi tujec, k žrecem našim!
Jaz sam lahko razodenem
ti modrost največjo našo!
In modrost ta in ta znanost,
ki preži vekove
in vse bajke svečeniške,
je modrost, ki gledaš tukaj
s svojimi očmi jo, tujec ?
glej, modrost: orati zemljo!«

Sonce peče po poljani.
In po pusti prašni cesti
stopam sam in mislim nate,
modri Platon. . . Glej, pred mano
obelisk ko prst demonski
velikanski kaže, kje je
stalo nekdajs lavno mesto
s svečeniki, modrijani. . .

Ni je njihove modrosti
več nikjer na polju širnem.
A na njivi tamle orje
kakor je oral pred tisoč,
tisoč leti tudi danes
še felah. . . Molče uči me,
kaj največja je modrost.

Večer pri Mohamed-Alijevi džamiji
                     Kairo.
Utonilo sonce je v puščavi. . .
žar posledjič še govi v daljavi

kakor Beduinov nočni kres,
ki od sinjih plameni nebes. . .

Znojni dan že gasne in umira. . .
V polumrak ovija se kahira,

El-Kahira krasna, bajevita!
Orientalka bujna, slikovita!

Da sem Hafis, himno bi zapel
ti nocoj navdušen in vesel!

Rož dišečih venec spletel v slavo
bi ti, del ti ga na lepo glavo. . .

Glej, že gasne in umira dan. . .
Mrak ko svilnat pada pajčolan

na Kahiro, mojo krasotico,
črnooko devo, temnolico. . .

Vse je tiho. . . Gor do the višav
cestni hrup ne sega iz nižav.

Tiho dvigajo se minareti
ko prerokovi kazalci sveti

izmed trušča zemskega v nebo. . .
Duša moja sanja tak lahko. . .

Tu ušes ne šalijo zvonovi,
ne kalijo njihovi zvokovi

mi ubranosti, miru . . . Z višin
zdaj oglasil se je mujezin!

Kak poetično glasi molitev
se njegova, večnemu slavitev! . . .

Mesto se ogrinja pod menoj
kakor odaliska v črn ovoj. . .

Sami vitki minareti smeli
iz mraku v rasto višave beli. . .

Naj te čuva Alahova moč,
El-Kahira zlata! Lahko noč!

Hafujeva piramida
»Jaz faraon Hafu, vaš gospodar,
vaš vojskovodja vselej zmagoviti,
Egipta združenega silni car,
ki živih tron zasedel sem sloviti,
razglašam danes sveti svoj ukaz.
Posliša naj ga vsakdo izmed vas!

Ponosen grob, visoka piramida
telesu mojemu se naj sezida!
Tam ob puščave robu naj stoji!
Iz rezanega trega granita
naj dviga se v oblake mi častita!
Ko Anubis zatisne mi oči,
jaz faraon Hafu ne semem umreti,
ne smem strohneti! Večno čem živeti!
V kamnit me položite sarkofag
pa v piramido mojo me nesite,
v kraljevi grobnici me tam shranite!
Okoli mene plul bo sveti mrak,
in jaz od truda bom sladko počival,
bom živel večno, o Egiptu snival. . .
In še čez tisoč, tisoč dolgih let,
Egipčani, vedel bode svet,
da v piramidi smeli, starodavni
prebiva faraon Hafu vaš slavni.
Zapolnite si strogi moj ukaz!
Na delo nujno zdaj pozivam vas!
Vsak čvrste naj roke zastavi svoje!
To vam naznanja veličastvo moje!«

Ukaz jim svoj je faraon prebral
in s trona zlatega Hufu je vstal.
Ministri so molče se priklonili,
plaš dragoceni kralju poljubili
in šli so iz prestolnega gradu
povedat ljudstvu, kaj želi Hufu. . .

In glej in glej, v puščavi že se zida
ob Nilu faraonu piramida.
Stotisoč delavcev že mrgoli,
stotisoč se tlačanov že poti
in ugonablja, trudi se stavbišču
ko na velikem pisanem mravljišču.
Iz kamnolomov vozijo granit.
Tam koplje, žge se glinasta opeka.
Vse gnete se pri delu, skače, teka,
čim prvi jutrni zasine svit.

Kak hrup in šum! Tu kamen tešejo,
ogromne kocke z dleti klešejo.
Tam stroji težke kamne dvigajo,
na skalo skala rezana se sklada,
zidarji tod po odrih švigajo ?
in kamen kakor sam na kamen pada. . .
In raste jim ponosna stavba ta
in raste, raste kvišku piramida,
in više, zmerom više se še zida ?
popne se mar do sinjega neba?
In glej, šele čez dolgih dvajset let
do vrha dograjen kipi v višave
ob robu žgoče libijske puščave
Hafujev mavzolej. . . O, kak pogled!
Ko siva gora, gora kmenita
stoji tam piramida ponosna. . .

Egipt ves žaluje. Tiste dni
bog Anubus zatisnil je oči
Hufuju faraonu. Tam v palači
sedaj ležal je hladen, bled in trd.
In prišli so učeni dvorski vrači,
da odženo od kralja kruto smrt.
In pomazili so mu z mazili
skrivnostnimi in močnimi telo,
zavili v prte drage ga, nato
pa v krsto ga kamnito položili.

Zapeli žreci so svoj žalni spev,
molitev sliši tihi se odmev. . .
In krsto so slovesno odpeljali
in v piramidi kralja pokopali.
Leži v globoki rakvi sarkofag.
Mir čuva ga, tihota, sveti mrak.

Kateri kralj ima tak mavzolje,
ko faraon Hufu? Kdor veš, povej!
Kako stoji mogočno, veličastno,
ozira po deželi se oblastno
negrobni velikanski spomenik
nesmrtnosti simbol, rastoč navpik!
In sonce žarko sije nanj podnevi.
In stražijo šakali ga in levi. . .
In ko priplava tiha noč nad Nil,
na nebu zažari nebroj svetil.
Nad faraonom zvezd nebroj visi
in luna mu kot večna luč gori. . .

O, blagor ti, Hufu, nesmrtni kralj!
Priroma potnik mnog iz tujih dalj,
zato, da pomenik tvoj grobni vidi,
da čudi se prekrasni piramidi. . .

A slavni in nesmrtni kralj Hufu
ne vživa v piramidi dnu miru.

Duh faraonov tlači noč in dan
ko težka mora strašen, divji san.
Kralj vidi svoje sužnje in tlačane,
ki slomljene mu kažejo roke,
zmečkane in izpahnjene noge
pa krvaveče, gnojne svoje rane. . .
Ko strmijo vanj od vseh strani
umirajočih delavcev oči!
Ralj vidi pred seboj neštete žrtve,
okoli sebe sliši glasen jok,
ihtenje, škripanje z zobmi in stok,
in trume rokodelcev vidi mrtve. . .
In tožb in kletev zmešani glasovi
grmijo na uho mu ko slapovi.
Ves krik v peklenski skriva se koral:
»Tu smo, tu smo, nesmrni slavni kralj,
mi, ki smo piramido tizgradili!
Kako počutiš v krasni se gomili?
Tu mora biti zate pravi raj!
Glej, tebi žrtvovali smo življenje!
Kaj mar ti bilo naše je trpljenje,
da si le ti nesmrten vekomaj!. . .«

Ubogi faraon! Ah, noč in dan
že tisoč let ga muči strašen san.
Prikazni žrtev svojih mora zreti.
Kako bi rad vezi se iznebil,
nesmrtnost svojo kak bi rad razbil!
Zaman! Živeti mora in trpeti!
Oh, kolikokraj je že preklel Hufu
nesmrtnost svojo v piramide dnu!
In tisoč let že faraon vzdihuje,
življenje svoje bridko obžaluje;
pošilja vroče prošnje do neba,
pošilja jih pred Amona boga,
naj sname z njega to neumirujočnost,
naj v nič ga pahne božja vsemogočnost!. . .
In glej, čez tisoč let usliši bog
nesrečnega Hufuja vzdih in stok.
Prihruli so razbojniki barbarji,
Egipta novi, smeli gospodarji
in v piramido slavno vdrli so
in kraljev sarkofag odprli so
in polastili so se nakitnine,
vseh dragocenosti in vse zlatenine. . .
In brž privlekli ven še tisti dan
so mumijo Hufujevo na plan.
Skrunitelji so drzni jo razvili,
na soncu so ležati jo pustili.
In glej, ostalo je le pest prahu ?
in mir je imel faraon Hufu.
Amenhotep IV.
(1392-1374 pred Kr.)
»Jaz, kralje egiptovski mogočni,
jaz faraon Amenhotep,
oznanjam danes vsemu ljudstvu
svoj trdni, neomajani sklep:

Vsi dosedanji so bogovi
z današnjim dnem odstavljeni
in vsi maliki brezštevilni
so posihdob odpravljeni!

Vsa njih svetišča praznoverska
po vrsti naj se pozapro!
Naj bedastoče hiš odznotraj
poslej ne vidi več oko!

In s pilonov in obeliskov
in z vseh pomnikov in domov
izpraskajte po vseh Ponilju
imena krivih mi bogov!

Vsi ti bogovi in maliki
prevara, zmota so in laž!
Proč z njimi! Naj jih več ne moli
poslej Egipčan zvesti naš!

Saj modrijan se samo smeje
pobožnim, abotnim lažem,
izmišljotinam svečenikov
in njihovim sleparskim vsem!

Ne! Amon tebenski sloviti
to ni poslej nič veš naš bog!
Naš bog edini in najvišji
je, ki sveta nam vlada krog!

In ta bog pravi ¦ to je Sonce
to zlati, sveti je aton!
Egipčani! Jaz danes Sonce
postavljam na molitveni tron!

Najvišji bog poslej je Sonce
in bog edini vaš in moj!
Svetišče najkrasnejše v Tebah
sezida naj se mu takoj!

To moj današnji in nepreklicni
in čez vse važni je ukrep!
To hočem, to vam ukazujem
jaz, faraon Amenhotep!

Pa saj Amenhotep več nisem!
Kaj Amon mi poslej je mar!
Eh-en-aton, duh sončni, zovem
sedaj se jaz, vaš gospodar!«

Razglašen je ukaz. In v Tebah
vse le o njem zdaj govori. . .
In sveti nil, velbodi hitri
ga razneso na vse strani.

Egipt ves sprejel z veseljem
Amenhotepov je razglas.
Gospod in kmet, vojak in suženj
spoštujejo njegov ukaz.

Le svečeniki Amonovi
edikta ne spoštujejo;
meščane tebanske zeloti
na faraona ščujejo.

Žrtvujejo malikom svetim
fanatiki še ko poprej
in ljudstvo varajo nevedno
in ga slepijo ko doslej.

In tisti dan udari strela
med žrece. Kralj Amenhote
razglaša vsem meščanom novi,
usodepolni svoj ukrep:

Z vsem dvorom svojim kralj užaljen
iz Teb se starih izseli,
stolico novo in ponosno
na jugu si ustanovi!

Proč iz malikovalcev gnezda!
V deželi sončnega boga
tem faraon poslej bo vladal
po željah svojega srca!. . .

                 II

Ehut-Aton!. . . Prekrasno rezidenco
pričaral si iz tal si, modri kralj!
Še tujci hodijo jo ogledovat
in občudovat dan na dan iz dalj.

Amenhotep stoji na ploski strehi
palače svoje krasne z ženo vred
pa blažen se ozira, ves zamaknjen
z višave. . . O, kak čudovit pogled!

Dolina sončnato zelena, plodna.
In sveti Nil vali se skozi njo. . .
In sredi tega raja je ustvaril
prestolnici ponosno kralj si to!

In Soncu, svojemu bogu, posvetil
je mesto svoje faraon na čast. . .
Ehut-aton ta beli, vsa dolina
boga najvišjega sedaj je last.

»Glej, Neferete, draga žena moja,
kako me ljubi sveti sončni bog,
kako z obličjem zlatim svojim gleda
veselo na daritev mojih rok!

Kaj Tebe, mesto to malikovasko!
Naj vladajo sleparski žreci tam!
Najleše dviga tukaj se svetišče
atonu ¦ soncu moj svobodni hram!. . .«

In kadar zarudi na vzhodu zarja
in kadar noč prežene dneva svit,
pa vstane faraon in gre v svetišče
atona ¦ sonce molit in častit.

Na mozaičnih tleh na sredi templja
kleči Amenhotep ko svečenikov
boga atona svojega vrhovni
ter prvi sonca prerok in svetnik.

Na glavi sveti krona se mu zlata,
sto dragih kamnov se na njej iskri. . .
Plaš dragocen na tla mu pade z rame. . .
Dvorjanov družba s kraljem tam kleči.

In glej, ozrlo se je zlato Sonce
v svetišče veličastno s sinjih dalj,
in pred božanstvom svojim dviga roke
in razprostira jih v molitvi kralj:

»O, slava ti, prekrasno Sonce božje!
Ti luč nebeška, vse svetlobe vir!
Ti vir življenja! Glej, kleče te molim!
Ti bog najvišji vladaš nam vsemir!

Ko ti pokažeš svetlo lice svoje,
v vesoljni radosti zavriska svet;
odmevajo stotere melodije
po stvarstvu, kamor čine tvoj pogled.

Ti sončni bog ustvaril si svetove,
ti naš najvišji modri si vladar;
in naš Egipet in naš Nil, na same
rodil tvoj oplojujoči žar.

Ti sam ustvaril nam duha si v glavi,
ti nam ustvarjaš spremenljivi čas. . .
Z največjim spoštovanjem se ti klanjam
in molim tukaj faraon te jaz.

O, sveti, Sonce božje moje, sveti!
Iz glav in src poženi tudi mrak!
Poženi vse malike mi lažnive!
Le tebe naj časti Egivčan vsak!. . .«

In Sonce sije skoz granitni tempelj
na faraona, ki ko svečenik
na tlaku vzpenja kvišku roke svoje,
v molitvi ves zamaknjen kralj ¦ svetnik.


                III
Gorje, Tebanci, vam, gorje sedaj!
Zatemnel slave vase je sijaj!
Ne več med vami, ne!V Ehut—atonu
sedi zdaj faraon na zlatem tronu.

Sedi na tronu osemnajst že let
in vlada modro svoj ponilski svet.
In ljudstvo ga posluša in spoštuje
in samo sončnemu bogu daruje.

Tebanske žrece to boli, jezi;
od gneva, srda škripljejo z zobmi . ..
Po ulicah postopajo potrti . ..
Ah, templji njihovi so vsi zaprti.

In bilo v svetih Tebah je nekoč. ..
Nad mestom plavala je pozna noč.
V napol razsutem starem so svetišču
sestali se vsi žreci na dvorišču.

Le mesec vidi čudni direndaj,
kako vse to godi se naskrivaj . ..
Zivahen starček v sredo se postavi,
tovarišem duhovnim svojim pravi:

»Osvoji!faraonov sončni bog
Že ves Egipet si je naokrog . ..
Kaj bode z vami, stari vi bogovi?
Že bližajo se smrti vase dnovi!

Ubogi Amon! Mo!i te še kdo
zdaj v Tebah zapuščenih? . . . In kako
vse smeje danes drugim se malikom!
Kako vse roga nam se svečenikom!

Kaj mari stara vera jc ljudem!
Sai pamctnejši so vam z vsakim dnem!
In dogme naše svete in častite
otročje bajke so jim, verjemite!

In mi, vas vprašam, bratje, kaj smo mi?
Za koga smatrajo nas naše dni?
Za slepce in sleparje, ki resnice
ne vidijo nikoli radi v lice!

Prezira svet in zaničuje nas,
saj nihče več ne pctrebuje nas!
Egipet je okuien z novim duhom -
in mi s trebuhom pojdemo za kruhom!

Prosveta ljudstva je opasna stvar!
Globokim žepom našim je na kvar!
Poprej gospodje siti in veljaki —
sedaj smo lačni, suhi siromakil

In kdo je vsega kriv?. . . Amenhotep
in pa njegov brezbožni, zlobni sklep!
Kralj nam odstavil stare je bogove,
on nam zaklenil njihove hramove!

Ta blazni faraon! Heretik ta!
Sovražimo ga vsi iz dna srca!
O, ta prevratnik, drzni zapeljivec,
egiptovskega ljudstva pohujšljivec!

Naj res edini sončni bog njegov
namesto drugih vlada nas bogov!?
Ne, krivoverec, ne! V Ehut-atonu
ne bodeš dolgo sedel več na tronu!

Nesreča je ta faraon za nas!
Le smrt njegova nam prinese spas!
Podganskega mu treba dati strupa!
Ni drugega izhoda nam in upa!«

»»Smrt, faraonu krivovercu, smrt!««
zaori žrecev enoglasni črt . ..
Obsodba strašna ori po dvorišču
v noč pozno v polrazsutem še svetišču.

Edina priča shodu tisti hip .
na nebu jasnem plava tolsti ščip . ..
Osupol gleda burno zborovanje,
posluša tajnostno posvetovanje.

Ke mesce tretjič sc je pomladil,
umrje faraon, ker strup je pil. . .
Podkupili sovražni svečeniki
točaja dvorskega so mu z z!atniki.. .


              IV

Skrij, skrij se, svetli sončni bog!
Slovesno davno si odstavljen!
In ves tvoj veličastni kult
je prepovedan in odpravljen!

V gomili spava prerok tvoj
in tvoj navdušeni molitelj,
veliki kralj Amenhotep,
vrhovni žrec tvoj in častitelj.

Sramuj se, Sonce! Za obzor
puščave mrtve brž izgini!
V Egiptu danes nič več bog
najvišji nisi in edini!

Pahnili so z oltarjev, ah,
fanatični te svečcniki;
bedaki verni klanjajo
se spet pred svojimi maliki.

Zaprti templji tvoji so,
o, sveto Sonce, in razsuti!
Oskrunili se žreci jih
nevedni, zlobni in naduti.

In zopet stari vladajo
po vsem Egiptu vsi bogovi;
odprti njih hramovi so
in zidajo se jim šc novi.

Gorjč ti, mrtvi farao,
Amenhotep ti krivoverski!
Še v grobu te preklinjajo
in psujejo te žreci zverski . ..

Iz vseh napisov zdaj imc
se slavno tvoje izpraskava;
z vseh obeliskov, pilonov
ga dleto kruto izsekava.

lzbrisati te hočejo
za vselej ljudstvu iz spomina.
Malikovalce črtil si!
Pozabi naij te zgodovina!

ln novi faraon? . . . Lisjak
laskč se, hlini svečenikom;
prezira sončnega boga
in klanja starim se malikom.

Ubita herezija je
Amenhotepova prekleta;
v Egiptu oživela je
očetov stara vera sveta.

In spet so zadovoljni vsi:
ljudje in njihovi maliki.
Z dohodki mastnimi najbolj
so zadovoljni svečeniki . . .

Gizejska sfinga
                            Gize.
Jaz gledam sonce, ki poljublja z žarki
gorečimi kamniti moj obraz;
jaz gledam zlate zvezde v jasni noči,
nebeškega azurja gledam kras.

Puščave mrtve gledam veličanstvo,
svečano nič tihoto in pokoj;
oblake peska žolte, ki jih goni
vihar saharski, gledam nad seboj.

Jaz gledam Nila svetega valove,
ki mimo se svetlikajo šumeč,
po domovini moji izobilje
in blagoslov na vse strani deleč.

Jaz gledam polje ravno, p!odovito,
cvetoči vrt, zeleni pa!mov gaj;
jaz gledam mesta in felahov sela —
ves svoj egiptovski veliki raj.

Jaz gledam tisočletja, ki minila
mi pred obličiem so ko kratek dan;
jaz gledam, kak vali se mimo mene
čas v večnosti brezdanji ocean. . .

Jaz gledam slavne svoje stare kralje.
Ko živi mi stojijo pred očmi . ..
Jaz gledam žrece, ki na žrtvenike
bogovom v čast polagajo dari.

Jaz gledam, kak armade tisočglave
sovražne zbirajo se pred menoj . ..
Jaz gledam ljuto borbo za svobodo,
krvavi in poslednji gledam boj.

Jaz gledam, kak oskrunjaio barbari
svetišča stara naša krog in krog . ..
Pozabljrna sta Izis in Oziris . ..
In na oltarjih nov se moli bog . ..

Jaz gledam mir in boj, spremembo večno.
Jaz gledam temno noč in svetli dan . ..
Sveta uganko gledam tajnovito —
razrešiti jo trudim se zaman.

Svet! . . . Kaj jc svet? Povej mi, zlato sonce!
Povejte, večnc zvezde, kaj jc svet?
Kaj pravzaprav, vsemir si neizmerni?
Kaj gledam jaz že tisoč, tisoč let?

Svet! . . . Gledam li izvimik veličastni?
Al vse to bilo je že kdaj poprej?
Vse to je bilo že? In le ponavlja
se vse iz sebe večno in brez mej?

Vse je že bilo? Ponovitev večna
je vse? Le povmitev prasveta?
Iz sebe same li se preporaja
v oblikah vedno istih snov ta vsa?

O, sveto sonce, in ve zlate zvezde,
molčite? Ni odgovora od vas?
Le svojo luč iz dalje tam neskončne
mi neprestano lijete v obraz?

In človek, ti pritlikavec, kaj hočeš?
Pokaj po svetu se mi trudiš tod,
pred mojimi očmi se ugonabljaš?
Kam vodi zagonetna tvoja pot?

Odkod, o človek, duh je tvoj demonski?
In kaj je misel tvoja, mi povej!
Kaj hočeš, večni puntar in razbojnik?
Kam dereš le naprej, naprej, naprej?

Tak gledam, gledam v daljo in vprašujem . ..
In mimo se vali za vekom vek . . .
Odgovora ne slišim od nikoder. ..
Kam mojih se vprašanj izgublja jek?

Jaz gledam z mimimi očmi življenje,
jaz gledam smrt — in hladno svet motrim.
Sedim v puščavi, premišljujem, sanjam . ..
Ko modrijan smehljam se in — molčim.
Dva vodnjaka
Žalosten je mladi felah Omer,
vse premalo vrt rodi njegov!
Tu pa tam po kaka bleda bilka —
ali sočnih ni pa ni plodov!

Saj pobrska včasi kaj po gredah
in zaliva si jih siromak,
kolikor pač more dati vode
sveže plitvi, skopi mu vodnjak.

Žalosten je mladi felah Omer
in zavist ga tare in mori,
Če pogleda, kaksno zdravo sadje
vrt sosedov, Ahmedov, rodi.

Vidi Ahmed, da mu sosed hira,
da zavist ga gloda, tare srd,
pa s sočutjem stopi tisto jutro
k Omerju na mali, pusti vrt.

Ves potrt je leža! suhi Omer
v palme senci z motnimi očmi.
Sede k njemu stari sosed Ahmed,
stisne roko mu in govori:

»Kaj jeziš se name,ljubi Omer,
Če tvoj vrt je suh, nep!odovit?
Mari kriv sem jaz nesreče tvoje?
Vzrok nevspeha ti drugje je skrit!

Sosed, vaš, vodnjak je tvoj preplitev,
pa premalo daje ti vode!
Vrčev par zajameš - pa je prazen
in do dna izčrpan že, sevč!

Moj vodnjak pa ti je sila globok,
rekel skoro bi, da je brez dna!
Čerpam vrelec, dan na dan ga črpam —
ne izčrpam ga! Tako je, da!

G!ej,zato moj vrt rodi obilo
sadja vsako!eto...Tvoj vodnjak
je preplitev, to je jasno, sosed!
In zato si, Omer, siromak!«

Mohamed in Ajša
                Kora, Sura XXXIII. 49-5o

»O Ajša! Dvajset rožic
cvete mi na vrtu lepih.
Dvajset žen mi dal je Alah,
toda ti si najkrasnejša
in najljubša mi med vsemi,
odaliska moja mala!

Glej, Ajša, pol stoletja
že uživam milost božjo,
hodim že po svetu grešnem.
Osiveli so lasje mi,
osivela mi je brada.
Pa odkar si ti, Ajša,
žena moja prerodil sem
se! to čudo naredila
je ljubezen tvoja sladka!
Moč lepote tvoje mlade
je velika! Bil sem starček —
in sedaj, odkar potapljam
se v oči ti čarovite,
kar poljube pijem tvoje,
spet mladenič sem, Ajša!
Glej, zdaj pa ti obetam
in prisegam ti slovesno,
da tvoj oče abu-Bekr
pride z mano vred po smrti
v raj najvišji, v raj deveti!«

» »Slavni prerok in gospod moj!
Čast je zame prevelika,
da tako me ljubiš, čislaš!
Kaj sem dekle jaz ubogo,
ki pomladi štejem komaj
zdaj deset! Kar dal mi Alah,
to žrtvujem ti z veseljem:
vso lepoto mlado svojo
in ljubezen svojo nežno!
Toda, prerok, gospodar moj!
Naj povem ti, kar šepeče
vsa Medina bela davno!
Davno brusi že jezike
ljudstvo, prerok moj, o tebi
in očita ti mesenost
in pohotnost, razuzdanost!
Preveč bojda ljubiš žene
svoje, preveč si nabral jih
v harem, a najbolj, dragi
pohujšuje se Medina,
kar si storil bil v svetišču
zadnjič javno! Ali veš še,
kak si bil med službo božjo
se približal mi, privzdignil
mi kopreno na obrazu
pa poljubil me, poljubil
strastno, vroče me na usta!
Zašumelo je po srenji,
zašumelo po mošeji,
in spogledal se je moslem
z moslenom se nmuznil. . .
Ne zameri mi odkritost,
Mohamed! Pa, ker te ljubim,
ti naznanjam, kar za hrbtom
dolgo, dolgo že klepeče
verna tvoja ta Medina!«

»Naj šepeče, naj klepeče,
naj opravlja me Medina!
Kaj so mar mi svetohlinci!
Kar živim na svetu, ljubim
tri reči in te so: ženske
pa dišave in molitev!
Oh, Ajša moja mala!

Težek posel je preroški,
pa zato je dobri Alah
odškodnino dal preroku
sladko! Glej, in odškodnina
in nagrada ta — ljubezni
je užitek, o Ajša!
A z Medinci opravljivci
se pomenim jutri! Pridi
v džamijo pa bodeš čula
razodetje božje novo;
suro novo jim oznanim
vernikom pa zamašim jim
usta! Pridi me poslušat!«

Šla Ajša je v svetišče
drugi dan. Vse polno ljudstva
vernega se gnete, klanja
Alahu na tleh kamnitih.

Kar na leco stopi prerok
Mohamed — in vse utihne.
Pa pogladi dolgo brado
sivo božji si poslanec.
In Ajši je se zdelo,
da ozrl se je z višine
za trenutek nanjo; tudi
zdelo se ji je, da šinil
čez obraz mu nasmehljaj je
porogljiv, ko tak pogledal
njen soprog je po sovercih . . .
Čuj, in že je spregovoril
z gromkim glasom prerok modri:

»Čeujte nove razodetje,
ki mi poslal ga je Alah
noč preteklo! In takole
reke!Alah mi je večni:
Kar se tiče žen, seveda
ti, moj prerok, smeš imeti,
kolikor jih hočes, samo
da rediš jih vse pošteno!
Tvoje tudi vse so sužnje,
ki upleniš si jih v bojih!
Izmed njih si smeš izbrati,
kterakoli ti ugaja! . ..
Ta zapoved najnovejša
pa velja, seve, le zate!
To izjemo dovoljujem
samo tebi, ne pa drugim
mosleminom jaz najvišji
Alah sveti in edini!«

In sprejeli novo suro
v strahu božjem so Medinci;
klanjali se razodeti
se besedi Alahovi.
In od tega dne je imel
Mohamed res mir v Medini.
In molčali so mesčani
o Ajiši in o ženah
drugih, ki jih ljubil prerok
je na stara leta svoja
ke mladenič s strastnim žarom.
Saj dovolil mu je Alah!

Mohamed Alijeva pogostitev
(1. marca 1811)
 Osvojil si z mečem krvavim
Egipet je Mohamed Ali;
pregnal iz dežele je turške,
angleške in druge drhali
.
Dan vzhaja nad pestro Kahiro,
in v svoji trdnjavi kamniti
sedi že zamišljen pri mizi
pa piše vladar zmagoviti.

List piše Mamlukom pogumnim
v bogati vojvodski opravi;
list piše jim Mohamed Ali,
bel turban čepi mu na glavi . ..

»Glavarji mamluški! Egipet
dal v pest mi mogočni je Alah.
Največ ste pomagali v bojih
mi vi! O, prisrčna vam hvala!

Res, hrabri ste, neustrašljivi,
v preroku preljubljeni brati!
Gorjč mu, ki vi ga črtite!
Zdaj vidim: vas treba se bati!

Vsa čast vam! Le združeni z vami
vse tujce zdaj v beg smo pognali.
Poplaćal bi rad vam usluge.
Hvaležen je Mohamed Ali.

Za zdaj vas pa vabim, o beji,
da pridete drevi v trdnjavo,
da pridete k meni na gostbo,
na moslimsko malo zabavo!« . . .
In padel je mrak . . . Nad Kahiro
že luna se zlata leskeče,
razliva svetlobo čez mesto
živahno, šumeče, vrveče.

In petsto junakov Mamlukov
že jaha ponosnih v trdnjavo,
gre petsto nakičenih bejev
na paševo slavno zabavo.

To bode večerja sijajna!
To bode jedi in pijače
pa godbe in petja do jutra!
Oh, srce že v prsih jim skače. . .

in morda še mladih deklet jim
pripravil je Mohamed Ali . . .
O, paša pozna že njih žeje
in z beji včasih rad se šali. ..

Po klancu so strmem in tesnem
prihajali beji k trdnjavi . . .
In neoborožene paša
s posadko jih svojo pozdravi.

Nenadoma počile puške
albanske so bejem naproti!
In petsto ta hip obležalo
Mamlukov je mrtvih na poti . . .


Egipčanka
        I
V Aleksamdriji, 27. februarja 189*.
V Egiptu sem, v Egiptu, draga mati!
Tu zivel Jožef je egiptovski,
izdan od bratov svojih in prodan.
Tu vrgla v ječo ga je Putifarka
in tu povišal ga je faraon
med svetovalce svoje in ministre . ..
Kajneda, imeniten je Egipet?

Oh, mati moja! Kje sedaj ste vi
in kje sem jaz! Kak daleč sva narazen!
Široko in g!oboko morje, mati,
leži med nama. Jaz ne morem k vam,
in vi ne k meni. .. Kak prepad je to!
In ko poslavljala sem se od vas
in gledali sva solzni si v oči,
pokrival sneg se hribe je vipavske
in burja je divjala po dolini.

A tukaj? Topla smeje se pomladl
Pa kaj pomlad — po!etno vroče sonce
pripeka že in znoj nas že obliva . ..

šest dni in šest noči smo se vozili
iz Trsta po širokem daljnem morju.
Ko hiša velik bil je parabrod
in stanovali v njem so ko v hotelu
popotniki gosposki in bogati.
Sprehajali so se, hodili jest
v obednico sijajno in potem
posedali na soncu po palubi.
Ej, blagor jim! Mi siromaki pa
smo stanovali vam v nekaki kleti
in spavali smo kar na golih tleh.
In kakčna družba bila vam je to!
Par poljskih Judov z ženami, otroki
pa ogrski cigani muzikanti
in nekaj ruskih kmetov romarjev,
ki so peljali se v Jeruzalem . ..
Kako se mi je gnusilo tam doli
v trebuhu naše ladje, oh, kako!
Pa raje sem posedala čez dan
na krovu sama, mislila na vas,
na svoj domači kraj,se joka!a
pa gledala in gledala na morje . ..
Ponosno plavala je ladja naša
vse dalje, dalje, bogve kam. Črm dim
valil se je iz dimnika. Galebi
so beli obletavali kričeč
visoki jambor. Oj, in tam valovi
šumeli so oko!i nas peneči.
In kamor sem ozrla se okrog —
vse sama svet!a, sinja morska plan!
Kako to čudovito je lepo,
pa tudi grozno, moje vam pero
povedati ne more. Ne! Ne more . ..

Podnevi bi!o je prijetno. Sonce
sijalo je in jaz sem gledala
po morju neizmernem, saj nikoli
se nisem mogla ga nagledati . ..
Noči pa sem se bala. Vsakikrat,
ko legla spat sem v kot na trda tla,
med tujimi ljudmi, sem tresla se,
da kdo ne storil bi mi v spanju zla.
Kako sem skrivala si v nedrijih
mošnjiček s skromnimi goldinarjil
Kako me gledal je zvečer pohotno
ciganski godec mlad, ko bi pojesti
me hotel bil nemara, ta divjak!
ln neki Jud je lazil za menoj
in izpraševal me, pokaj in kam
se vozim sama, ko sem mlada še
tako in pa — dostavljal je laskaje —
prikupna bojda. Oh, ta prilizljivec!
In vsak dan sem povpraševaia, če
vozili bomo se še dolgo, kali,
v Egipet tisti . . . No, naposled pa
dospeli smo v deželo faraonov. ..
Slovenka, Goričanka, me sprejela
je na pristanu in me spremila
v veliko, pisano to tuje mesto . ..

Polagoma se že udomačujem.
Imam prijetno službo v dobri hiši
trgovski in otroke pestujem
ter vodim jih na sprehod dan na dan.
Gospa je Lahinja, doma nekje
tam blizu Trsta, pravi. Gospodar
pa je Franeoz. Bogati so in v kratkem
vam pošljem, upam, še denarja kaj.
Saj ni ga dneva, ni je ure v tednu,
da ne bi mislila na vas. Najraje
sprehajam se ob morju, po pristanu.
In kadar pride kaka naša ladja
iz Trsta ali z Reke, se oziram
vsa radovedna po popotnikih,
če ni med njimi pričel znanec kak
al znanka iz goriške domovine . ..

Oh, vse bi bi!o dobro, samo vroče
poleti nam je tukaj, vroče, vroče!
In pa Arabci zagoreli ti
pa zamorci z divjimi očmi -
kako zoprni so ti ljudje!
Kaj mislite, ko zadnjič sem sedela
z otrokom v parku, ki mu pravijo
»Mehemet-Ali<<, se pribliia mi
črn gizdalin, opravljen po gosposko,
pa reče mi, da mu zelo sem včeč!
Laska se mi in vpraša me nazadnje,
če bi hotela ga — no,za moža!
Smejala sem se mu! Moj Bog, zamorec
moj mož, ko tinta črn! . . . In moja deca
bi bila tudi črna morebiti . ..
Fej! In smejala sem se mu naglas,
a on uganil je, zakaj se smejem. ..
Od tistih dob ne da mi več miru
in nadleguje me in zalezuje . ..
Cvetic prinaša mi, a jaz ne maram
črnuha. Studi se mi, veste, kadar
me gleda ko človekožerec kak
pa kaže tiste bele mi zobe . ..
Ne bojte se! Zamorčeva jaz žena
ne bom nikoli!Sicer pa še hranim
g!oboko v srcu opomine vaše,
da naj se čuvam moških zapeljivcev!

To pismo pišem pri rojakinji
v podstrešni sobi hiše petnadstropne
in vam pošiljam ga čez sinje morje.
In sto pozdravov in poljubov vročih
pošiljam z njim vam v svoj domači kraj!
Pa ne pozabite moliti zame
doma in v lepi naši farni cerkvi!
Vas, draga mati, nosi zmerom v srcu
in ljubi vas hči vaša - Malika.


                II
                          V Kairu, 1.maja 189*

Res sram me je pred vami, draga mati!
Tri leta že minila so, odkar
vam nisem pisala, in vi ne veste,
da sem odšla in Aleksandrije
in da v Kahiri zdaj prebivam tukaj. . .

Življenje moje se je spremenilo
ko pusta noč se vselej spremeni v
veseli dan. Ne, svoje Malike
sedaj bržčas bi ne spoznali več!
Otrok ne pestujem nič več. Ne služim
tu pravzaprav. Svobodna dama sem,
bogata, čislana in imenitna.

Ko videli bi stanovanje moje!
Grofica nima lepšega nobena.
V kočiji vozim se po ulicah,
oblačim se v baržun in težko svilo
pa zlate prstane imam na rokah,
okrog vratu pa svetlo bisernico!
Kaj delam? Ah, tako rekoč nilčesar. . .

Ah, ta Kahira – mesto je prekrasno!
Še trikrat večje nego Trsta in pa
kako bogato! Bog ve, koliko
živi tu miljonarjev, ki zlato
kar sipljejo okoli sebe. . . Raj
je zame pisana Kahira ta!

Vsak kot poznam že po ogromnem mestu
in po okolici sem videla
vse znamenitosti . . . Pri piramidah
sem bila često že in stala sem
pred tisto znamenito sfingo,
ki z mrtvimi očmi ozira se
po svetu štiritisoč dolgih let. . .
Velblode jahala sem po puščavi
in osle tudi. In po svetem Nilu
vozila sem se večkrat že na ladji.

Orient, orient je to! Kako ga ljubim!
Ta zmes rjavih, črnih, belih!

Oh, kako so lepe vitke palme,
zelene vse poleti in pozimi!

Živim v veselju samem. Česarkoli
srce si moje poželi, dobim
zastonj. Ne, mati moja, vi ne veste,
kako imajo rade me gospodje
bogati tukajšnji! Jaz ko kraljica
zapovedujem jim vladam jim
z lepoto svojo . . .kdo pač bil bi mislil,
da bo slovenska Malika še kdaj
v Kahiri taka imenitna dama!

Kako je prišlo to? . . .Dne nekega
sedela tam sem v Aleksandriji
z otroki v parku, kar pristopi k meni
Arabka stara pa mi reče tiho -
arabski jezik zdaj že tudi znam -:
»Vi, lepa gospodična, smilite
se mi, da morate pečati se
z otroki za plačilo pičlo. Čujte,
če date majhen mi bakšiš, pa vam
jaz lahko priskrbim sijajno službo.
Imam v visokih krogih svoje zveze
med domačimi in med Franki. Oh,
poznajo vsi egiptovnki me paše . . .
Verjemite mi, taka rožica
ko vi ne sme tu uveneti, preden
razvila ni na soncu vse lepote!
Zato pa rada bi vas presadila
na drugo boljšo gredico čimprej,
v razkošnejši in bogatejši vrt!
Pa kaj bi tratila besede! Kaj
nosila vode v morje in pokaj v
puščavo peska! Pridite brž k meni
domov in tam pomeniva se več!
Pri Alahu prisegam vam, da vse,
kar govorila sem, je istina!
Sijajna, krasna služba! Dela nič,
a šterlingov ko peska po Sahari! . . .«
tako mi govorila je Arabka.
Nazadnje gnala me je radovednost
k njej in prepričala sem se takoj,
da žena govorila je resnico. . .

Kako sem srečna in kako vesela!
Saj mlada sem in drugi pravijo,
da lepa tudi. Kaj še hočem več?
Pri nas doma bi rekli po slovensko,
da »godejo mi godci«. . . Kje je dekle
v dolini vaši in na vsem Goriškem,
ki bi godilo se ji kakor meni?
In za dokaz, da nimam prazne mošnje,
pošiljam danes vam pet zlatih funtov.
A če vam pisala ne bom pogosto
nikar ne bodite zato hudi
na svojo ljubo, lepo Maliko!
Razmišljena od samih sem zabav
in včasi še pozabim iti spat.
Z oblačenjem in lepotičenjem
potratim dragega veliko časa . . .
To pismo pišem vam v salonu svojem
na mahagonski mizi dragoceni.
Pred oknom maje palma svoj vršič
košati ko pahljačo velikansko.
In na balkonu papiga rumena,
»Amour<<, kriči in oponaša smešno
oslarje in velblodarje na cesti . ..

Z dišavami sem poškropila pismo.
Zamorka črna moja, Zulejka,
ponese ga na pošto. Draga mati,
pozdrav svoj in poljub pošiljam vam
čez sinje morje —vaša Ma!ika...


            III

In tiste dni ja pripeljala se
domov v kočiji lepa Malika.
Deset let nismo videli je več.
Kako se bila je izpremenila,
odkar odpotovala je v Egipet!

Na tuje je odšla ko skromno dekle
in osemnajst je menda štela let.
Bila je brhka, vitka. Kri in mleko
obIičje njeno . . . Kadar ob nedeljah
iz cerkve stopala je kakor srna,
ozirali sme fantje se za njo,
mežikali z očmi, prižigali
si cigarete pa se dražili,
čigava pač bo lepa Malika . ..

In danes! . . . Ko bi mati njena sama
povedala ne bila nam, kako
spoznali bi jo bili! Kot gospa
bogata povrnila se je k nam.
Na glavi je nosila slamnik bel
s peresom nojevim. Obleka njena
vse sama tenka in šumeča svila.
Vse prste pa imela okovane
vam s prstani je zlatimi, na katerih
iskrili so se dragi kamenčki,
nemara diamanti brušeni . ..
In za pestjo se ji ovijal je
okoli bele roke modras zlat,
ki sebe samega je grizel v rep!
V usesih pa je viselo ji dvoje
velikih svetlih so!z na zlatih nitkah,
in ženske šepetale so po trgu,
da biseri so ti uhani dragi . ..
In milostno se nam je nasmehljala,
ko radovedni smo obsuli voz.
Je res to tista živa Malika?
Moj Bog, kako se nam je smilila!
Kam, kam šla njena zdrava je mladost?
Kje rožice so sveže, ki cvetele
po licih njenih polnih so nekdaj?
Kje tiste svetle so oči nedolžne,
ki gledale so v svet tako veselo
pa fantom se nasmihale poredno?

Bolelo nas je srce, ko z voza
je stopala počasi kot bolnica.
Zaplakala je stara mati njena,
ko jo zagledala je in objela . ..
Pa je posedala pred hišo tam
na vrtu dan na dan na soncu bleda.
In kadarkoli šli smo mimo nje,
nam zdelo se je, da sedi pred nami
živ mr!ič. Kadar smo utegnili,
obiskali smo jo in sedli k njej.
Oblečena je bila v črno svilo.
Prijazno nam podajala je roko
gosposko tisto svojo mrzlo roko,
nasmihala se nam prisiljeno
pa govorila neko čudno zmes.
Študenti so pripovedoivali,
da Malika je v jezik mateni
kaj rada mešala arabščino,
amgleščino, francoščino -— vse vprek.
A mati njena je ponašala
se z njo in pravila po trgu ženskam,
kako učena, oh, je njena hči,
ki vse sveta jezike govori . ..

Tako se sončila je do jeseni,
in tožila nam večkrat, da jo zebe,
če sonee skrilo se je za oblake.
In zdelo se nam je, da Malika
bledi in hujša se od dne do dne.
A rada bila bi živela še,
to čuli često smo iz njenih ust.
Vsak dan jo obiskoval je zdravnik,
vikarju pa dajala je cekinov,
da bral za njo je maše pri oltarju
privilegiranem in misijonskem . ..

Na Mali Šmuren po večemicah
spet šli smo bili v vas k »Egipčamki« —
tuko imenoval jo ves je trg —.
Sedela je v obleki črni svoji
kraj matere mi klopi sila bleda.
Ko kip iz belegs je alabastra
uboga zdela nam se Malika.
Nagnila glaivo je nazaj na zid,
strmela v daljo nekam proti jugu
pa govorila, skoro šepetala:
»Tam, tam leži prekrasni moj Egipet -
tam onkraj morja. . . Tam leži mladost
cevetoča moja pokopana v grobu
v puččavi . . . In visoka piramida
stoji na grobu mojem . . . In šamzin,
vihar saharski, piha tam čez mene,
čez mojo otrpnelo, mrtvo srce . . .
Po noči pa prihajajo šakali
in lajajo okoli piramide . . .
živela sem, živela tudi jaz . . . ‘
Sedaj sem mrtva, mrtva . . . Bilo je
!epo,lepo... Minulo je, odplulo,
izginilo ko kratke lepe sanje . . .
In kaj ostalo mi je, vprašam vas,
od tistega veselega življenja?
Te cape svilene, okraski zlati,
par biserov, par svetlih diamantov,
par sto angleških funtov pa telo
uvelo, oevetelo, suho, mrtvo . . .<<

Zaprla je oči. Po bledih licih
začele teči so ji bridke solze.
Sklenila bele je roke v naročju,
sedela mirno in v trenutku tem
smo mislili, da je umrla je . . .
Kar naglo zgane se, pogleda nas
z velikimi očmi pa reče: »Kaj
stojite tukaj! Pojdite v Egipet
brž tja čez morje po nodolžnost mojo!
Prinesite mladost mi spet nazaj! . . .
Prekleto bodi tole vse zlato, ’
ki zanje tam prodala sem mladostl . . .«

In naslonila se je spet ob zid.
Omahnile roke so ji ob strani.
Siroko če odprla jo oči,
izdihnila globoko . . . Prsi njene
so dvignile se parkrat — in srece
nehalo biti je »Egipčanki<<.

Fata morgana
»Kaj danes, sonce, žgeš z neba tako!
Mar hočeš vse požgati pod sebo?

Razbeljena žari že vsa puščava,
gori peščena v soncu plan rujava.

Tri dni že jaham. . . Dobri moj velblod,
veš li k studencu svežem kod pot?

O, žeja, žeja, moj velblod! Jaz hiram
in omagujem in napol umiram!. . .«

Velblod pa stopa dalje. . . kaj mu mar
je huda žeja in pa sončni žar!

Po sledi karavan najprej koraka
pa nosi v sedlu mladega junaka.

In Ahmed se zavija v burnus svoj
pa temno gleda v daljo pred seboj. . .

Ni zašel li? Ni li na krvavi poti?
In strah in skrb se jezdeca poloti. . .

Za pasom samokres mu nov tiči,
na krbtu puška kvišku mu štrli. . .

O, ne! Razbojnikov on ne boji se!
Lahko se brani in lahko bori se.

Pa žeja, žeja! . . .Jezik se suši
mu v ustih že. . . Po žilah vre mu kri. . .

Ah, tam oazo vidi že v daljavi!
Velblod koraka tod po poti pravi!
Oaza je zelena tam leži
pred njim! VelbIod korake pospeši . ..

Kajpak! Saj vidi že kosate palme . ..
In Ahmed gleda, gleda izpod ča!me...

Studenec tam izvira izpod skal
pa teče preko trat, čist ko kristal . ..

»Naprej, ve!b!od! Korakaj mi hitreje!
Saj skoro konec najine bo žeje!

Naprej, naprej!<<...Velb!od hiti, leti . ..
Oaza tudi tam pred njim beži!

Beži pred Ahmedom in se odmiče
čimdalje bo!j tam čez pesšene griče . ..

In Ahmed jaha, kar se da, čez plan —
a zelenici bliža se zaman!

Oaza se odmiče, oddaljuje . ..
In Ahmed širi roke in vzdihuje:

»Naprej,velb!od, tovariš zvesti moj!
Saj vidim tam studenec pred seboj!

Naprej, da se na trati brž počijem! . ..
Tako, ve!b!od! . . . Ah, saj že pijem, pijem

oživljajoči,h!adni, sveti vir!
Kako mi v žile stopa sladek mir. . .«

In Ahmed zgrudi se od žeje s sedla . ..
V smrt fata ga morgana je zavedla.

Palma
Palmo mlado, vitkoraslo,
z vrhom bujnim in košatim
je pripeljal iz Egipta
s sabi si na hladni sever
na svoj beli grad ponosni
v gore bogataš.

Pa postavi sončno palmo
v hišo novo, so stekleno,
krasno kakor tempelj grški.
Nalašč dal je bil zgraditi
ta rastlinjak dragoceni
da bi palma rasla v njem.

Pa stoji tam vitka palma
 z vrhom bujnim in zelenim,
pa stoji v tej hiši svetli
ko v svetišču. Dviga, vzpenja
se pod kupolo stekleno.
Sonce sije skozi streho
in obseva mlado palmo.

In vrtnar ji seže grajski
in zaliva jo s studeneem
in neguje po predpisih
znansvenih jo dan na dan. ..
in ves grad jo hidi gledat
 krasno palmo v svetli hiši.
In kdorkoli ga obišče
bogatina na graščini,
vsakemu pokaže palmo;
da je kupil jo v Egiptu
daleč tam za drag denar. . .

Neki dan pa čuti palma,
da pojema sonce žarko,
da ne greje ko popreje
debla ji in pa vršiča.
Ah, in kaj je tole danes?
Vse je belo po planinah!
In na streho njeno tudi
belega je padlo nekaj
ko mrtvaški prt! Nikoli
videla ni vztočna palma
takega še kaj!

Pusti dnevi so in temni,
in oblaki se podijo
po obnebju čmi, grdi . ..

Palma vidi, da ogiblje
se je zlato, žarko sonce
in da skriva se ji nekam . ..
In vrtnar jo obiskuje,
kuri peč, da bi segrel ji
hišo novo, dragoceno.
Skrbno stari mož ozira
se po svoji negovanki;
trebi listje ji in snaži
deblo vitko ji, ponosno
ter zaliva jo z vodo.

Ali mlada palma sanja
o Egiptu sončnem svojem . ..
Ah, na svojo domovino
daljno, daljno misli palma!
Na puščavo misli svojo
in na Nil, ki tiho teče
in namaka vse doline . ..
Piramide vidi v duhu,
ki kipijo proti nebu...

Ah, kako je tukaj sama!
Ujetnica je in sužnja!
Kaj ji mar ta lepa ječa
Kje, kje zdaj so sestre njene
bujnorasle in zelene!
Sonce vroče jih obseva
in ogreva jih tam daleč!
In domači topli veter
ziblje goste jim vršiče,
iz pučave pa obišče
včasi divji jih šamzin! . ..

Težko, bridko domotožje
gloda palmi nežno srce . ..

Pročč odtod! Proč, proč iz ječe
na svobodo preko morja
iz teh pustih, hladnih krajev!

Ko bi mogla! . . . Prazne sanje,
puhle nade, nične želje!
In globoko domotožje
gloda dan na dan ji srce
in razjeda sok življenja . ..
Palma hira in poveša
glavo svojo k tlom potrta.
Listje ji žolti in deblo
se suši ji. Korenine
niti vode, ki prinaša
je vrtnar ji stari, skrbni,
piti več ne marajo . ..

Tisti dan pa dotrpela
mlada palma je na tujem.
V krasni svoji novi hiši
usahnila je, umrla.
Domotožje umorilo
ji nesrečno je srece.

Hipatija
(L. 415)
        I
»Devica, filozofinja!
Hipatija ti lepa, mlada,
al vas, da v Aleksandriji
poslednja si Helenov nada?

Poslednji cvet, najlepši cvet
ti naša stare si kreposti!
Ti vzor si nas v teh težkih dneh,
učiteljica si modrosti!

Ah, kam smo prijadrali? Mrak
se širi iz Jeruzalema,
zakriva grsko sonce nam!
Krščanska noč nas že objema!

Poglej po Aleksandriji!
Helenska prazna so svetišča,
o!tarji hladni...A judje
v krsčanska tekajo shodišča . ..

Bogove naša — vsakdo ve,
da so nam bili le simboli —
kdo v nasem mestu se pozna
jih danes in pa kdo jih moli?

Cesarjev sem namestnik jaz!
Pa v Aleksandriji kdo vlada?
Ciril, episkop! Kaj ni res,
prijateljica moja mlada?

Ciril je mestu gospodar,
menihi vladajo krsčanski
umazuni! . . . Gorje, gorje
prosveti grški zduj poganski!

Ah, kmalu bo Egipet ves
pod peto divjih teh zelotov,
u Grki izobraženi
mi bomo ljudstvo le helutov! . . .

Govoril strastno je Orest,
govoril z gnevom je, goreče . ..
In ob peščeni nizki breg
je morje pljuskalo peneče . ..

Pomladni, topel, tih večer. . .
Tik morja teče bela cesta.
Hlipatiia učena se
molče sprehaja kraj Oresta.

Globoko segle so v srce
besede ji njegove vroče . . .
Uprla v daljo je oči,
ko gledala bi v dni bodoče . ,.

Naposled reče: »Vse je res,
gospod, kar praviš! Mi pogani
umičemo čedalje bolj
se pred nevednimi kristjani.

Oh, vidim, vidim tudi jaz
to novo gibanje opasno . ..
In misliš, da uniči nam
prosveto grško staro, krasno?

Nikdar, Orest! Nikdar, nikdar!
Nikdar helenstvo ne pogine!
In naša tisočletna moč
in delo naše ne premine!

Nepremagljivo, večno je,
kar duh ustvaril je helenski!
Neumrjoče vse je to!
Veruj preroški duši ženski!

Vsa znanost in umetnost vsa,
luč, sonce — vse na naši strani!
Mi smo učitelji sveta!
No, kaj imajo pa kristjani?

Nič svojega, prav nič, Orest!
Pač!Evangelj nekak oslastnii
imajo,po!n otročjih bajk!
In vendar so nestrpni, strastni!

In škof Ciril? Neveden kmet
je in neznana mu olika!
Zato pa množica časti
čudaka tega ko svetnika . ..

Ne! Ne vdamo se jim, ne!
Helenstvo je neumrjoče!
Jaz trdno verujem, Orest!
Ubiti nas je nemogoče! . . .«

»»Hipatija, Hipatija!
Ah, v tebi vsa je grška sila
in ves duševni naš zaklad!
Tako še nisi govori!a!

Žaričče duh je jasni tvoj,
v katerem strinjajo se misli
helenskih modrijanov vseh.
Visoko jaz imam te v čisli.

Zato bojim se zate! Škof
Ciril je najin hud sovražnik.
On ve, da sem zaščitnik tvoj
in da poganstva zvest sem stražnik.

Poglej to rano! Mlad menih
bil vrgel kamen mi je v glavo
na ulici...Tako Ciril
utrja v mestu si veljavo!

O, boj, Hipatija, se, boj
poslej Cirilovih učencev!
Od daleč že ogiblji se
surovih naših Nazarencev!«

Prispeta v mesto. In Orest
pogleda ji v oči globoko.
In kakor da je zadnjikrat,
on za slovo ji stisne roko.

II

Hipatija sedi za mizo,
opira lepo glavo v dlan
in premišljuje . . . Res uspešen
bil zopet je današnji dan.

Ne, ne! Saj ni še izgubljeno
helenstvo!Koliko ljudi
je bilo prišlo jo poslušat
iz mesta in od vseh strani!

Vsa polna bila je dvorana
odličnih Grkov vseh stanov.
In ona jim razjasnjevala
je filozofsko svojo snov.

Veliki mislcei atenski
iz nje so govorili spet;
rojakom kazala je svojim
duhov helenskih višji svet.

ldeje novoplatonizma
razkladala jim je. Kako
poslušali so vsi napeto,
sedeli tiho tam pred njo!

Ob istem času kakor ona
pa v cerkvi je Ciril učil
in pridigal je tam nasproti...
Ah, to bo škof se spet jezil!

Jezil se bode, jo preklinjal,
da zmerom če kljubuje mu
in da s pogansko učenostjo
predrzno nasprotuje mu!. . .

Sedi Hlipatija pri mizi
med knjigami...Že gasne dan.
Zamišljena opira glavo
prekrasno svojo v drobno dlan.

Kam gledajo oči velike
in črne tvoje, deva, tja
skoz okno v da!jo?Ali g!edaš
uganko božjega sveta?

Napol odprta so ji usta . ..
Ti beli bisemi zobje!
Nikoli ne poljubljaš moških?
Res hladno tvoje je srce? . ..

Kar suženj njen otvori vrata,
in v sobo vstopi — kdo je to?
Krščanski škof iz Ptolomeje
je, ki priklanja se pred njo.

»Ah, ti Sinezij, moi uenec!?
No, ti edini si kristjan,
ki hodi redno me poslušat . ..
Pa saj iz pisem si mi znan!

In danes sem prejela tretje
od tebe pismo, ti poet!
Prečitala sem ga z veseljem.
Kak za modrost si grško vnet!«

»»Učite!jica moja slavna!««
Sinezij vzdihne poleg nje
sede — »»oprosti, da sem prišel
olajšat tužno si srece!

Hipatija! Edina ti si
na svetu, ki jo ljubim zdaj!
Ah, ženo mojo in otroke
bog vzel je k sebi v sveti raj!

Ti moja si tolažba sladka
v življenja grenkih mojih dneh!
Ti in modrost helenska tvoja!
Saj menda zame to ni greh!

Kaj greh, Hipatija prekrasna!
Kaj mar mi, če poganka si!
Spoštujem te visoko,!jubim
zato, ker modrijanka si!

Kako si govorila danes
nam duhovito! Govor tvoj
globoko segal mi je v dušo,
v višave dvigal duh je moj!

Vem, da črtijo te kristjani
nespametni, da, žalibog!
Vem, da Ciril je tvoj sovražnik,
pa jaz v njegov ne trobim rog!

Z besedo svojo, z golim mečem
jaz branil bodem te poslej!
Al mogla bi zato ljubiti,
Hipatija, me ti? Povej!««

»Nikdar ne bodem te ljubila,
Sinezij! Ves tvoj trud zaman!
Haha! Ljubezen razodevat
si prišel k meni, ti- kristjan!?

Učiteljica jaz sem tvoja,
če hočes, a nič več, nič več!
Pa naj me brani al ne brani
beseda tvoja in tvoj meč!<< . ..

Sinezij vstane osramočen
in bled stoji pred njo ko smrt. ..
»Hipatija! Se žal ti bode!«
ji reče, zgine ves potrt. ..

Hipatija stoji pri mizi
in zre za njim, ki šel je proč. ..
Razburjena se trese deva:
»Oh, to nocoj bo mučna noč!

Še masčeval se bode morda,
ker sem odbila ga . . . Makar!
Jaz filozoiinja sem grška,
ljubila pa ne bom nikdar!<<

III

»No, to me veseli, moj brat,
če si zares se spreobrnil!
Sinezij! S to Hipatijo
si bil že preveč se očrnil!

Krščanski svečenik in škof—
ah, pa k poganki si zahajal
učit modrosti se! Ne veš,
da vero svojo si zatajall?

Povem ti, da sem nad teboj,
Sinezij, resno obupaval!
Krsčansko Aleksandrijo
si dolgo, dolgo pohujšaval!«. ..

»»Ni bilo treba, brat Ciril,
tovariš moj, se zame bati!
Krščanstva svojega nikdar
pač nisem mislil jaz izdati!

Filozoiije le učil
sem pri učeni se poganki;
saj mnogo je uglednih mož
se shajalo pri modrijanki!

O, ti ne veš, moi brat Ciril,
kako je ženska duhovita!
Ves, poosebljena modrost
Hipatija je ta slovita!<<<<

»Kaj duhovita! . . . Duhovit
je tudi satan, pohujšljivec!
Kaj mislis, da bedak bil kdaj
je kak človeštva zapeljivec?!

Modrost uči Hipatija?
Modrost je ta, kajpak, poganska!
Le eno jaz poznam modrost —
in ta modrost je zdaj krččanska!

Odkar imamo evangelj,
ni treba druge nam modrosti!
Le kar je Kristus sam učil,
glej, to je višek učenosti!

Pač le na poti nam sedaj
je vsa helenska ta kultura!
Zato razpasti mora vse!
Helenstvu je odbila ura!

Vse templje, spomenike vse
poganske moramo podreti!
Kdor drzno nam ustavlja se,
i, no, ta mora pač umreti!

Sinezij, ti si pesnik, vem,
pa žensko tisto občuduješ!
Za modrijane grške se
in za poete navdušuješ!
Oh, mnogo zla že iz Aten
po svetu vsem se je razlilo!
To mesto razuzdano nam
ie mnogo duš je pokazilo!

Pa strup najhujši, ki ga kdaj
med svet so brizgnile Atene,
brezbožna je Hipatija!
Naj kmalu strela jo zadene!

V Atenah naučila se
modrosti grečne je devica
poganska! To norost uči
zdaj v mestu našem čarovnica!

Da čarovnica je, to pač
aleksandrijska cerkev ve že!
Kako drugače mogla bi
ljudi loviti v svoje mrezel?

Boj z njo ni lahek zame, vem.
Orest, namestnik, sam jo ščiti . ..
Pa dokončati moram ga
dvoboj s Hipatijo srditi!

Jaz ali ona! To je boj.
Jaz škof Ciril, jaz sem krsčanstvo!
No, in princip nasprotni je
Hipatija, to je poganstvo!

Oba ne moreva poslej
drug poleg drugega živeti!
No, vidiš, da Hipatija
čimprej bo morala — umreti!

Veljaj, kar hoče! V Nitriji
menihi so na moji strani.
Za Kristusa navdušeni,
to vem, so vsi parabolani.

Najnižje ljudstvo morajo
naščuvati mi bogoslovci.
ZŽe jutri mi ujamejo
Hipatijo ti moji lovci! . ..

In ti Sinezij? Ali smem
zanašati sedaj se nate?
Pretrgal li že vse vezi
s Hipatijo si vražjo, brate?<< . ..

»»Končano je, končano vse!
Pretrgal vse vezi sem z žensko,
čeprav sem zmerom čislal v njej
le filozotinjo helensko.

Poslednjikrat sem bil pri njej
nocoj, pa sva se grdo sprla. . .
Psovala mi je Kritusa. . .
Zato se zveza je razdrla. . .

Veš, ko sem prosil jo naj
pristopi raje k naši veri,
smejala se mi je v obraz,
potem pokazala mi – dveri!

Zdaj hočem maščevati se
nad njo za kruto razžalitev!
Smrt ji! Zdaj mislim tudi jaz
na njeno le ugonobitev!

Zato sem prišel k vam, brat,
ponujat ti pomoč v desnico!
Uničiva Hipatijo,
to zapeljivo čarovnico!. . .«

Nad mestom plava črna noč
in škofa skupaj še sedita
pa kujeta načrt, kako
Hipatije se znebita.

IV

Nad Aleksandrijo smehlja se
najlepši sončen, jasen dan.
Pod mestom belim se leskeče
neskončna sinja morska plan.

Iz luke piha hladen veter.
Vršiče svoje zibljejo
košate palme po vetrovih
in veje pripogibljejo.

Po ulicah kipi življenje
in polje ko po žilah kri . ..
A tam od nekod iz predmestja
kaj ljudstva reka se vali?

Procesija Ii to je kakšna?
Kako je pisan ta sprevodi
Kam neki množica se gnete?
Nemara bojni je pohod?

Meščani gledajo to reko
šumečo in postajajo
po cestah in na pragih svojih,
čudeč se glave majajo.

Čedalje bolj narašča reka,
čedalje bolj šumi, buči . ..
Obrazi divji, polpijani,
in divje gledajo oči . ..

Iz vseh mornarskih beznic temnih
je prihrumela ta drhal;
iz lupanarjev bruhnil blato
je to kanopijski kanal.

Umazana Rakotis danes
izpraznila je svoj brlog;
v razbojničkih nočiščih njenih
te sodrge izvira tok .

Kar Aleksandrija imela
človeških skritih je smeti, ‘
vse pometala je na cesto . ..
Zakaj? Kaj danes se godi?

In teče reka črna, teče,
po ulicah divja naprej . ..
Menihi nitrijski številni
pot kažejo tej reki, glej!

Pa kam puščavniki drvijo?. ..
»Smrt, smrt Hipatiji!<< veli
Sinezij z okna hiše svoje,
ko tok se mimo privali.

»»Smrt čarovnici modrijanki!««
»»»Poganstvu smrt!«« kriči vse vprek . ..
In sodrga vali se dalje
ko morje drlo bi čez breg. ..

Hipatija, o beži, beižl
Ne veš, da se ti bliža smrt?
Pogubo tvojo je zapisal
na prapor svoj že ljudski črt . ..

Tam daleč, daleč v vili svoji
Hipatija sedi doma.
Ne sluti, da ves gnev predmestja
in srd njegov le njej velja.

Odpravlja v šolo spet se svojo,
razlagat in učit modrost
helenskih filozofov slavnih
in širit klasično krepost.
O, to bo spet veselja ura!
Helenstvo — to je njena čast!
Razžigati svetlobo grško
poklic je njen, največja slast.

»Gospa!<< — ji reče zvesti suženj —
»voz čaka! . . . Ali kaj je to?
Na ulici pred hišo tvojo
ljudi se gnete sto in sto!

Glej, kak postopajo po cesti,
prerivajo se sem in tja . ..
Gospa, ne hodi zdaj nikamor!
Bojim se zate, o, gospa!

Ne hodi! . . . Sanje grozovite
o tebi sanjal sem nocoj:
Počast velika pridrvela
iz morja bila v dom je tvoj!

In zgrabila te je grdoba
pa te požrla mi namah . ..
Ne hodi ven! . . . če se spominjam
nocojšnjih sanj, pa me je strah!«

»»Ne boj se zame, dobri sluga!
Kaj nisi videl še nikdar
rabuk in puntov v mestu našem?
Kaj meni kup ljudi teh mar!««

In gre Hipatija. Prestopi
ponosna hiše svoje prag.
V kočijo sede modrijanka,
vozniku svojemu da znak. ..

»Smrt ti, poganska čarovnica!«
Ciril iz trume zakriči . . .
In tisoč že pesti se dviga,
in divje vanjo zro oči . ..

Z voza jo sune truma besna,
obleko strga z nje ta hip . ..
In glej, v deviški vsej nagoti
stoji med njimi kakor kip. . .

Prekrasna kakor Afrodita,
okamenela od sramnu
ozira se po pomočnikih
in vzdiha k svojemu bogu...

Ko v živo boginjo pogansko
stooka zije vanjo zver
pohotna, blazna . . . kaj nobene
ni zanjo pomoči nikjer?

»Smrt, smrt!<< . . . »»Ubijte jo, kristjani!<<<<
menihi srepi vpijejo . ..
In kamenja se vsuje toča
na njo . . . In kri oblije jo . ..

»Morilci, ubijalci! Stojte!<<
Orest prijahal je na plan . ..
Hipatija na tleh je mrtva . ..
Prepozno! Prišel si zaman!

Pod helenskim soncem

Izselniki
                  Na Jonskem morju

Po morju plava bela »Argentina«. . .
On gleda s krova v daljo, skrb v očeh,
a žena pestuje v naročju sina . ..

»Tristo potuje, pravijo, nas vseh.
Bog ve, kod toliko so nas nabrali
agenti! Čuj, in šele v tednih treh

k amerikanski pridemo obali!
Obljubljena dežela, novi svet!
Ej dolgo bomo se še tja peljali!«

Prižge si cigareto, truden, bled
pa gleda, gleda tja po sinji plani
neskončni. O, kak čudovit pogled!

Pa njega ne zanima. Daleč strani
uhajajo mu misli.On živi
sedaj že v duhu med Amerikani. ..

Pod zemljo koplje premog, se poti
in se peha za sebe, za družino,
da lepše kdaj uživala bi dni.

Usoda ga pregnala je v tujino,
pa zdaj se tu počuti ko doma . ..
Tu našel res je drugo domovino.

Mar domovino revež kje ima?
Tam dom njegov je, kjer svoj znoj preliva,
in kjer je grob njegov, tam dom je, da!

Kdo ve, kaj mu bodočnost še prikriva!
Naj bo karkolil Nič se ne boji,
čeprav je sreča rada goljufiva . .
.
Glej, sinček tak smehlja se mu v oči!
In žena spremlja ga ljubeča, zdrava . ..
Ko gleda ju, mu rastejo moči . ..

Ne, ne! Zakaj naj duh mu obupava!
Proč misli temne! Hej, tak jasen dan!
In bela »Argentina« plava, plava

tja v novi svet čez sinjo morsko plan. . .

Partenon
                                Atene
V azur neba kipi Akropolis
iznad Aten pred mano skalovita;
k bogovom večnim s templji belimi
vzdiguje gora slavna se, častita.

Pripeljal izza sinjega morja
bog dneva, Febos, Ze svoj voz je zlati
in prek oboka jasnega žareč
letijo iskri konji z njim krilati.

In jaz popenjam se na strmi grič
in skoz kraljevske stopam propileje . ..
V sprevodu pisanem grem praznovat
navdušen z Grki vred panateneje. ..

In svete himne pojemo gredoč
in žlahtne nesemo s seboj darove,
da na oltarjih jih žrtvujemo
in z njimi počastimo spet bogove . ..

In že stoji pred nami Partenon!
Oh, kaj je? Marmornata bajka bela?
San oživeli je Periklejev?
Al poezija je okamenela?

Stojim zamaknjen in oči pijo
čarobno in harmonsko to stebrišče
pa tvoj, o Fidija, reliefni trak,
ki z njim ovenčal božje si svetišče.

In po stopnieah stopam v sveti hram —
in čudo pred menoj se razodene:
gigamski, veličastni umotvor,
podoba zlata boginje Atene!

O, kje si videl živi svoj model,
ti mojster Fidija? V olimpskem raju?
Mar bil pokazal pesnik je Homer
ti boginjo v nadzemeljskem sijaju?. ..

In mahoma predramim se iz sanj
helenske svetle klasične davnine . ..
Ah, na Akropoli stojim zares
pa gledam krasnih templjev razvaline . ..

Očaran zrem te, stari Partenon!
Oči se kar ne morejo ločiti
od teh ponosnih tvojih podrtin,
o, umotvor edini, plemeniti!

Heroj ostane zmerom še heroj,
čeprav je zgubil roke sredi boja.
A ti bogov še danes svet si dom,
in ni minila še lepota tvoja!

Velika noč na akropoli
                                 Atene

Zvonovi zvonijo veliko noč. ..
Aleluja!
Vzbudila iz groba ze višja je moč
spasitelja mrtvega in učenika,
svetnika slovitega in mučenika . ..
Aleluja!

Zvonovi zvonijo s cerkvenih lin . ..
Aleluja! A
Živ vstal iz gomile že božji je sin!
Premagal je smrt in podzemsko trohnobo
in svojih sovražnikov zretev hudobo . ..
Aleluja!

Zvonovi zvonijo . . . Pomladni dan
se razpenja
čez bele Atene, čez hrib in čez plan. . .
Oj, koliko sonca in oplajajoče
toplote, moči vse kali vzbujajoče!
Dan zivljenja!

Na vrhu Akropole sam sedim,
premišljujem,
otožen oziram se pa jih motrim
teh krasnih svetišč razvaline,
te svete fragmente velike davnine
občudujem . ..

Zvonovi zvonijo veliko noč
in vstajenje . ..
Saj marmor ta tudi začutil je moč,
začutil ze novo veliko je vesno,
začutil je svoje vstajenje, slovsno
prerojenje.

Zvonite, zvonovi, z visokih lin,
le zvonite!
Ze vstajajo,vzhajajo iz razvalin,
akropolski templji pomlajeni, novi,
v vsem svojem nekdanjem sijaju! Zvonovi,
le zvonite!

Veličasten stoji Partenon pred menoj
v stari slavi . ..
Erehtejon sijaj dobil prejšnji je svoj.
Propileje se dvigajo spet ponosite
v modrino neba tako bele, častite
na višavi!

Lepota helenska že gre iz grobov
prerojena
in vstaja, oteta iz sužnih okov!
Premagala smrt in vekov je temoto,
premagala črt in barbarov slepoto,
pomlajena.

Le vstajaj, lepota helenska, na plan,
ti poganskal
Le vri, vri, antike vir svežzi na dan!
Po tebi že nasa je žejala duša;
predolgo morila je, mučila suša
nas krščanska . ..

Ze minil je dolgi, veliki naš post!
Aleluja!
Pokore, askeze hinavske je dost!
Ne moremo biti več anahoreti,
zdaj hočemo zopet s Heleni živeti!
Aleluja!

Zvonovi zvonijo veliko noč . ..
Aleluja!
Helenske kreposti spet vstala je moč!
Vstal vzor je helenski od mrtvih prirodni,
vstal duh zmagoviti antični svobodni!
Aleluja!

V Elevzido romam . . .
V Elevzido romam po sveti cesti
in z mano potuje cvetoča pomlad,
in sonce me spremlja, tovariš zvesti . ..
Kako bi ne romal v Elevzido rad!

V Elevzido danes Helenov se čete
valijo neštete na božjo pot,
slavit tam misterije stare, presvete,
obhajat največji svoj narodni god.

Hej, vstala je, vstala je spet Prozerpina,
iz zemlje priklila je živa na plan!
Veseli se, Demeter! Ukaj, očina!
lzpustil je Hades hčer božjo na dan!

Glej, zazelenela je njiva in trata
in s pisanim cvetjem obsul se je vrt!
To vse si ustvarila, Demeter zlata,
ker hčerka je tvoja premagala smrt.

V Elevzido romam . . . Svetišče že bliska
kamnito se tam izmed gaja cipres . ..
Čui, evoe, evoe! množica vriska
in poje in pleše pobožni svoj ples . ..

Pred tempeljnom marmornim v senčnatem gaju
med romarji tujec zamišljen stojim,
misterije molim na svetem okraju
in praznik veliki navdušen slavim:

O, večni prirodni misterij vstajenja!
Do tal se priklanja moj duh pred teboj.
O, nerazrešljiva skrivnost prerojenja!
V Elevzidi danes praznujem god tvoj . . .

Grobni vrček
Kako sta ljubila se leta tri!
In zdaj zatisnil ženin je oči. ..

Uboga Lais joče v svoji koči . ..
»Oh, ne žaluj tako! Srce ti poči!<<

tolaži mati svojo mlado hčer,
ko pada na Atene tih večer.

Pa Lais joče, joče, nič ne spava
vso noč:, da stara mati obupava.

In jutri Alkifron bo pokopan . ..
In ko pogleda v kočo beli dan,

odpravi Lais tiho se k lončarju
v predmestje Keramejkos, tja k Evharju,

da kupi glinast vrček si cenen
za grob, v katerem spal bo ljubček njen.

Izbira Lais, dolgo si izbira,
po pisanih lekitih se ozira . ..

Predrago, vse predrago je za njo! . ..
To le za bogatine je blago.

Pač, tu je belkast, majhen vrček pisan,
s podobicami črnimi orisan!

Pol drahme da za stvar in gre domov. ..
»To denem danes v grob v spomin njegov!

Uboga deklica sem, zapuščena,
pa takšnega ni dala še: nobena

v grob vrčka ženinu ko jaz ti dam,
moj mrtvi fant, ki rada te imam!<<

In položila vrček je v dno groba.
Pogrebci so zasuli ga do roba . ..

Dičečega ni olja vlila vanj,
le solz je grenkih natočila vanj . ..

Kje, Lais, je sedaj ljubezen tvoja?
A tvoj lekitos danes last je moja!

Na mizi zdaj stoji tu pred menoj
prenežni, skromni grobni vrček tvoj.

Neznani Bog
Tiste dni pa se v Atenah
vest raznese, da je prišel
neki Jud iz Palestine,
po imenu Pavel, tkalec
in šotornik po obrti,
mož preprost, še mlad in kuštrav,
malo fin, umit površno,
ki oznanja novo vero . ..
Vtihotapil se med Jude
je atenske in ponoči
pridiguje ta fanatik,
ki nekje gredoč obliznil
je kulture nekaj grške,
po shodiščih in moliščih.
Ćisto zmesal jim je glave
tem Hebrejeem, ki tako že
so navadno pregoreče.
Zvedelo pa se je tudi,
da celo je nekaj Grkov
Ze hodilo ga poslušat
tega Pavla ob večerih!
ln Damaris, neka dama
plemenita, zdaj raznaša
po družinah razne bajke,
ki jih pravil ji je Pavel. . .
Smejejo se filozofi,
toda stvar je zagonetna!
In ne sme se več pustiti
tujcu, da bi se nadalje
kar na tihem motil mir in
netil zdražbe po Atenah!
No, seveda . . . In začela
tleti tla so pod nogami
Pavlu, ker je zasmehoval
z Zevsom vred bogove stare. ..
No, in tisti lepi večer,
po zapadu sonca moral
iti Pavel je z meščani
pred sodišče na sloviti
sveti trg Areopag.

Že valijo ljudstva trume
tam po ulicah se tesnih
s tujim Judom, malim Pavlom,
ki ponžien gre navkreber
med sodniki in arhonti.

V hrib po pršani cesti stopa
Pavel tam mimo Tezeja,
marmornatega svetišča.
Ko pogleda na višavo,
pa zasveti pred očmi se
mu Akropolis s svetišči
belimi! Ne, ne krasote
takšne ni še videl Pavel!

Pod Akropolo ustavi
sprevod se na krasnem trgu
kamenitem. Naokoli
pa so stale sive skale
resne, trde in molčeče
ko sodniki, ki sedajle
so posedli okrog Pavla
in podprli brade svoje
sive si z dlanmi po vrsti . ..
To je bil Areopag!

Pa mu migne Pavlu eden
iz arhontov tam sedečih
sivolasih in častitih,
naj pove jim, kaj oznanja
po Atenah, kakšno vero . ..

In v jeziku grškem, ki pa
ni bil čisto Sofoklejev,
ne Demostenov uzorni,
začne Pavel: »Čujte torej
me, možje atenski slavni!
Ko sem šetal se po mestu
krašnem vašem in ponosnem,
videl sem, da ste pobožni;
toliko je tukaj templjev!
Našel tudi sem svetišče
zanimivo, na katerem
svetil se napis je zlati:
,Še neznanemu bogu!.‘
In boga, ki ne poznate
ga dozdaj še, vam oznanjam!«

Ta trenutek šinil Pavlu
nasmehljaj je zadovoljstva
prek obličja, ker posrečil
se tako mu je začetek
z duhovito bil opazko!
In z nekakim negotovim
in boječim skoro glasom
jim razklada Pavel, da je
Nazareški Jezus tisti
bog bodoči, ki ga Judje
križali so, umorili
iz zavisti in iz zlobe,
ker učil je novo vero . ..

Toda tretji dan po smrti
vstal bil živ je mož iz groba!
In tako vsak človek vstane
iz gomile sodni dan! . . .«

Še je hotel govoriti
Pavel dalje. Bil razvnel se
je in glus njegov boječi
drzen bil je že nekako,
usiljiv in hiripav. Pavel
bil pač čisto je pozabil,
da sloji zdaj med Alenci
izobraženimi, ne pa
med zeloti farizeji
tam v Jeruzalemu svojem . ..

Se je hotel dalje, toda
dvignil se je glas nevolje
med arhomi in sodniki.
Majali so sive glave
in naglas so godrnjali,
drugi so se mu smejali,
šepetali med seboj si
na usesa modrijani
o nazorih Pavla čudnih
ne baš laskave dovtipe . ..

Dvigne star arhom se s stola,
znak da Pavlu, naj prestane,
pa mu reče mirno, hladno:
»Dosti, tujec! Dosti, Pavel!
Mislili smo, da odkriješ
nam resnico novo danes,
da poves nam kaj o novem
nam neznanem se bogu.
Toda, kar si nam povedal,
novo ni za nas, prijatelj!
Tamle glej votlino v skali —
arhont mu pokaže z roko
preko eeste na zapadu —
to je ječa Sokratova!
Več sto let pred tvojim Kristom
tam umrl je slavni modrec,
ki učil je novo vero
in tajil bogove stare.
Baje je umrl bil, kakor
da prekliče, kar učil je!
Za prepričanje umrl je
svoje in pa za svobodno
misel svojo! Vidiš, tujec,
da nam nisi prav ničesar
novega povedal danes!
Kar pa tiče se vstajenja
iz grobov, to res je novo,
kakor ti si to razkladal.
Novo res je, pa otročje
in za nas je preneumno!
Pojdi, kamor hočeč, tujec!
A če najdeš kje po svetu
res neznanega boga,
smeš spet priti nam povedat!«

Boginja lepote
Elevzinsko pobrežje je danes veselo.
Glej, na tisoč in tisoč Helenov prispelo
iz Aten je ponosnih in kdove odkod,
da praznujejo slavni Pozejdornov god.

Za planine zahaja že sonce žareče,
pozlačuje s poljubi še morje peneče,
ki ob skalah se sinje zaganja, vali
in buči in laska se, šepeče, šumi.

In razlegajo žrecev se himne slavnostne
v čast božanstvu podmorskemu pesmi skrivnostne.
In šumenje valov in duhovnikov spev
v veličasten harmonski se zliva odmev.

Kar utihne vse petje na mah. Na obali
ko začarani romarji zdaj so obstali.
Vse molči. Samo morje nemimo šumi
in šepeče ob bregu, se peni, buči . ..

»Ah, ah, glejte jo, glejte, ljudje, Afrodito!
Občudujte jo boginjo krasno, slovito!
Iz Olimpa priplavala sem je med nas,
da uživamo lepi njen stas in obraz!«

»»To današnjega dneva je višek in hmna,
da nam smrtnikom daje se gledati ona!...«
Vse oči so pobožne obmjene v njo,
ki na svet jo poslalo je samo nebo.

In stoji tam na produ v deviški nagoti
afrodita v vsej svoji božanski krasoti. . .
Kakor slap se valijo rumeni lasje
čez kipeče ji prsi in boke z glave.

Pa stoji tam, stoji kakor kip na obali.
Pred nogami ji belimi pljuskaje vali.
In zamaknjen jo moli ves romarjev zbor
ko lepote najvišje oživljeni vzor.

Glej, in boginja stopa zdaj v morje peneče,
vpričo množice se pogreza strmeče
do pasu v globočino . . . »Da, to je iz pen
Afrodita rojena, da, toje lik njen! . . .«
»»Hej, pozdravljena, Fryne, hetera atenska!
Ti najlepša v resnici si žena helenska! . . .««
Vsa obala ji ploska, jo burno slavi. ..
še peneče ji morje pozdrave šumi.

Po ulicah atenskih
Po ulicah lepih atenskih
pohajam popomik neznan
in pisano gledam življenje,
ki mimo šumi dan na dan.

Pomladno smehlja se mi sonce,
pomlad je po parkih, vrteh;
pomlad gori v srcih Atenkam,
pomlad se iskri jim v očeh . ..

Sprehajam se sam in zamišljen.
Med množico iščem z očmi . ..
Ej, znancev predragih nemalo
tu imel iz starih sem dni!

Oziram se . . . Ali zagledam
kod kakšen poznan mi obraz?
Prijatelja starega, mislim,
da srečam na cesti vsak čas . ..

Al srečam kje Sokrata danes?
Prikaže se Platon mi kod?
Demostena morda bom videl...
Perikles zastavi mi pot. . .

Pa Sofokles,Aristofarnes
gredoč me pozdravita kje . ..
S Praksitelom bržčas se snidem
in s Fidijem mimogrede . ..

Po ulicah lepih atenskih
pohajam zamišljen ves dan . ..
Oziram se . . . Znancev slovitih
iz starih dni iščem zaman.


Sokratova smrt
(399.)
Po ječi plava tiha, pozna noč . ..
In Sokrat se zbudi, in nemo zroč

pred sebe v temo modrijan posluša . ..
Nič! . . . To so sanje, ki jih vidi duša.

»Zaprt, ko hudodelnik sem zaprt!
In kmalu pride pome bleda smrt!

Zakaj sem tu? Tajil sem jim bogove,
kazil mladino, širil uke nove . ..

Kaj ni vse res?! Saj ni nikjer bogov!
In kakršen je kdo, tak bog njegov . ..

Le spavajte zdaj v miru mi, rojaki
Atenčani preljubi, poštenjaki!

Sodniki moji, zdaj ste brez skrbi . ..
Mladine filozof več ne kazi. ..

Krepost sem Ijubil in učil resnico,
zato so vrgli v tole me temnico!

Zaprt, ko hudodelnik sem zaprt. ..
Obsojen ko razbojnik sem na smrt. ..

Kdo prišel k meni je? Krvniki moji?, . .«
»»Mi smo, mi smo! Učenci zvesti tvoji!««

»Ah, vi ste?! Pa že drugikrat nocoj!?«
»»Da, spet stojimo, mojster, pred teboj . . .««

In mesec sveti v tesno, vlažno sobo
z mrtvaško in bledikasto svetlobo . ..

In nič ne reče Platon, le stoji
pred Sokratom pa joče in ihti . ..

In Ksenofon stoji potrt in gleda
v tla kakor kip pa stiska usta bleda . . .

A Kriton pravi:»Biliža se gorje,
naš jubi mojster! Poka mi srece«

»»In kaj je, Kriton, kaj je? Ali z Dela
v Pirej že sveta ladja je prispela?

Dotekel torej je nocoj obrok?
Prijatelji, to vaš pomeni jok?««

»Da, ladja je prispela...« zašepeče
učence Kriton . . . Kak mu glas trepeče!

A brž se ojunači: »Mojster moj!
Naš jok ti ne pomaga več nocoj!

Učitelj naš, o modrijan častiti,
trenutka zdaj ne smemo zamuditi!

Ne čakaj, da te tukaj najde dan!
O, beži z nami! Konj je osedlan!

Pred vrati čaka, koplje že s kopiti . ..
Naprej z menojl Hej, čas je še uiti!

Pokaj bi čakal smrti čist, nekriv?!
Uidi rajši ji čez mejo živ! . . .«

»»Tako, moj Kriton?! Želel bi ti mari,
da kriv bi v smrt šel tvoj učitelj stari?!

Ne, ne, prijatelji! Jaz ne bežim
nikamo!Smrti jaz se ne bojim!

O, hvala vam, učenci, za sočutje,
ki kažete mi vi ga to trenutje!

Zdravstvujte mi!. . . Ne plakajte tako!
Ah, težko tudi meni je slovo! . ..

Zdravstvujte! Ljubite krepost, resnico,
četudi vas kaznujejo s temnico!

Prispel je torej z Dela sveti brod . ..
In pohujšljivec mora v smrt odtod . ..

Zdravstvujte! Dan se svita za gorami . ..
Moj duh, učenci, bode vedno z vami . ..

Prijatelji predragi, vi moj up!««
In Sokrat vpričo njih izpije strup . ..

Praksteles in Fryne
»Krasna žena, divna Fryne!
Kak te ljubim! Misli moje
vijejo se okrog tebe
kakor vije vinska trta
okrog vitke se platane.
Ti si vzor moj, moj model si!
Ti mi vodiš dleto ostro
umetniško, kadar klešem
beli marmor... Kadarkoli
mi izraste pod rokami
krasna žena Afrodita,
boginja iz kamna, kdo je?
Ti si, Fryne! Marmor mrtvi
oživi mi v blesku nežnem,
čarovitem, ko začuti,
da mu vdihnil sem podobo
tvojo krasno, Fryrie moja!
Gledam lik tak v belem kamnu,
gledam ga tako zamišljen,
glej, in vsakikrat se zdi mi,
da ta kip pred mano tudi
diha, da po žilah skritih
polje kri mu topla tvoja;
zdi se mi, da usta drobna
se odpro in poreko mi:
»»Jaz sem Fryne! Naj poljubim
te, Praksitel, in objamem! . . .««
Ljubica, ti sladka moja,
genij moj, ki navdihuješ,
navdušuješ me pri delu,
oh, povej mi, božja Fryne,
kaj bi bil brez tebe, Fryne,
jaz kipar Praksiteles!?«
Naglo, strastno je govoril
ji Praksitel te besede.
Sedel z njo je na terasi
marmomate vile male,
ki ni bilo ji para
v vseh Atenah. Sonce padlo
ravnokar je tam za gore.
Slavec pel je v oljčnem gaju.
In ciprese vitkorasle
šepetale so si v vetru
anekdote tajnovite
in pa razne mične bajke
o heteri Fryni krasni,
ki objemlje in poljublja
mojster jo Praksiteles . ..

Kar izvije se mu Fryne
iz objema . . . Kdo prihaja?
Skoz zavezo pestro, težko
pomoli tam glavo svojo
Frynin zvesti hišni suženj.
Gleda, plane na teraso
ves prestrašen »Mojster slavni,
kaj izvedel sem na cesti!
V delavnici tvoji zdajle
se raznetil je požar!«

In Praksitel skoči kvišku.
Prime se za glavo: »Groza! . ..
Zdrava, Fryne! Če uničil
ogenj zli mi je »Satira«
in pa »Erosa«, izgubil
sem najlepše, kar sem imel! . ..
Zdrava, Fryne! Oh, nesrečnik
jaz!« . . . In že je planil k vratom,
da gasit bi šel v kiparno . ..
Toda Fryne ga ustavi,
z alabastrno roko ga
spet potegne nežno k sebi
in zasmeje se mu sladko
pa mu reče:»Suženj laže!
Laže, ker sem mu velela,
da naj zlaže se ti danes!
Nič gorelo ni v kiparni
tvoji, nič, nič! . . . Ali pomniš,
kaj obetal si mi včeraj?
Da podariš mi, si rekel,
kip najlepši svoj, kajneda?
A kateri je najlepši,
tega včeraj nisi hotel
mi izdati, akoravno
sem prosilate! No,vidiš,
zdaj pa si mi le povedal!«

»»Fryne, Fryne! Ženska zvita!
Vsa si vražja, krasotica!
Pa zato se bolj te ljubim!
No, izberi si! Kaj hočeš:
»Erosa« al pa »Satira«?««

»Erosa«, boga ljubezni!
I, seveda! On zaščitnik
bodi najin v urah sladkih!
»Erosa« mi daj, Praksitel!?«
Aspazija in Perikles
In dokončan je veličastni Parlenon.
Ko sneg pentelikonski marmor se leskeče
na soncu. Glej, pred Palade Atene tron
gneto se danes prvič množice šumeče.

Svet, velik praznik ta današnji krasni dan!
Heleni prišli so slavit panateneje.
V sprevodu na Akropole kamnito plan
vali se ljudstvo skoz ponosne prepileje.

Vali se in vali . . . Navdušeno pojo
bogovom v čast nesmrtnim himno tisočglasno,
in ko začarani vsi v tempelj sveti zro , ..
Kdaj videl kdo že takšno je svetišče krasno?

In mahoma utihne sveti spev in hrum . ..
Pred templjem se prikazal modri je stavitelj
njegov na sredl glasnih in pobožnih trum —
Perikles . . . »Živel, naš veliki povelitelj!

Aten častitih naših umni ti prvak!
O, slava ti, Perikles! Slava, slava, slava!
Ti naš vodnik po cesti k soncu, naš junak!«
pozdravlja gromko množica ga tisočglava.

Čedalje bolj in bolj grmi pozdrav, grmi
iz množice Perikleju, atenskemu vladarju . ..
Tako grmi, zaganja v breg se in buči
razburjeno, peneče morje ob viharju . ..

Perikles pa posluša ta pozdravni šum
rojakov svojih pa stoji tam na stopnišču,
lep kakor sam Apolon sredi glasnih trum
pa gleda, gleda jih, ves srečen ob svetišču . ..

Pa ko ozre se med ovacijo za hip
Perikles, koga tam ob stebru zdaj zagleda?
Aspazija, njegova ljubica sloni ko kip
v hitonu pisanem zamaknjena, vsa bleda...

In vpričo vseh počasi stopi tja pred njo,
prikloni krasotici svoji se spoštljivo,
veselo se smehljaje ji poda roko
pa reče glasno ji pred vsemi ljubeznivo:

»Aspazija! Slavnostni dan ta naj bo tvoj!
Pozdrav rojakov šumni — tebi ga žrtvujem!
Ti zlata žena, ti si dobri genij moj!
Zato vso slavo svojo tebi le dolgujem.

Ti, ti edina daješ mi čarobno moč
v življenja borbi silni! Zvezda si mi jasna,
ki v svetel dan spreminjaš najtemnejšo noč.
Ti vodiš me k uspehom, ti družica krasna!«

Fryne pred sodniki
»Bogove torej si tajila, Fryne,
preklinjala si javno jih! Gorje!
Lepota kaj pomaga ti telesna,
ko pa brezbožno tvoje je srce!

Veš, kakšna te zato zadene kazen?
Atenski zakon naš je strog in trd!
Noben zagovor več ti ne pomore. . .
O, Fryne, ti zaslužila si smrt!«

Smrt! . . . nemo sluša to razsodbo strašno
Hetera krasna. . . Tiho tam stoji
pred sivolasimi sodniki Fryne
in solze ji zalivajo oči. . .

Smrt! O, kako sovraži to besedo!
Kaj? Ona naj umrje!? In sedaj,
ko svet z lepoto očaruje svojo
in ko življenje samo je raj!?

Smrt! . . .in ozira se Hetera krasna. . .
Kdo roko ji ponudi na pomoč?
Kaj več rešitve zanjo ni nobene?
Res Hades jo zavrne v svojo noč?

Smrt! Smrt! . . . Kaj njen odvetnik Hiperides
jo danes zagovarjal je zaman?
Tri cele ure jo zaman je branil?
In Fryne solzna ga pogleda v stran. . .

In zviti advokat se ji približa
in nekaj ji šepeče na uho. . .
Šepeče ji in Fryne ga posluša
in pritrjuje, kima mu z glavo. ..

In zdaj odpne hetera si obleko,
spusti na tla jo naglo z belih ram —
in že stoji ko Anadiomene
v krasoti nagi pred sodniki tam. . .

»Povejte mi: sem kriva ali nisem?
še enkrat slišim sodbo naj, možje!« . ..
»»Nekriva!«« starci govorijo resni . . .
In poslušalci ploskajo v roke.

Afrodita na Kinidosu
ln stopil ie na lahki, hitri brod
pa šel čez morje je na božjo pot
na Knidos, gledat krasno Afrorodito,
Praksitelovo boginjo kamnito.

In dražli so ga gredoč ljudje,
nuj skrbno čuva mlado si srce . ..
Ze marsikdo se tam je v kip zaljubil,
nu Knidosu svoj dušni mir izgubil.

Pa on se bajkam takim je smejal . ..
Dan tretji veter ladjo je prignal
na otok mali, tihi in sloveči,
ko vrt na sredi morja zeleneči.

ln že sprejel ga boginje je gaj,
gaj senčni, Anudiomenin raj.
Med mirtami, cipresami — o, sreče! —
svetišče njeno že se mu leskeče.

Timoleon prestopi prag — ta hip
pred njim stoji njen čudoviti kip . ..
Pa gleda jo, zamakne se v kamniio
Praksitelovo nago Afrodito.

Po tempilju plava mistični polmrak . ..
In on jo gleda, gleda siromak
zaljubljeni . . . Ne more se ločiti,
svetišča več ne more zapustiti.

Priplaval že je mesec na nebo,
Timoleon stoji še tam pred njo
in poljubuje io in jo objema,
a ona gleda hladna ga in nema . ..

»Govori,boginja! Zakaj molčiš?
Saj nisi mrtev marmor! Ti živiš!
Živiš, Živiš mi, bela krasotica!
Moj vzor in srca mojega kraljica!

O, nagni k meni se le enkrat vsaj!
Poljub svoj božji za slovo mi daj! . . .«
In že se zdi mu, da ga žena gleda
in da odpira usta svoja bleda...

Že čuti njen poljub ko sladko strd . ..
Tako poljublja sama hladna smrt . ..
V objetju njenem zjutraj se je zgrudil.
Nič več Timoleon se ni prebudil.

Fidija in suženj
Friz izrezava Fidija
za novi tempelj partenonski;
pod ostrim dletom marmor se
oživlja mu pentelikonski.

Zamišljen, ves utopljen je
veliki mojster v delo svoje . ..
In trdi kamen mu zveni,
pod kladiva udarci poje.

Na vse strani mu izpod rok
iveri švigajo kamnite . ..
Molče umetnik dolbe jih
podobe bele, kipovite.

Rasto figure in rasto
mu pod rokami . . . To vrvenje
in gibanje! Saj Fidija
reliefu vdihnil je življenje.

Junaki mladi spo na boj . ..
Glej, iskri vzpenjajo se konji,
in jezdeci krotijo jih
v veseli, nagli,bučnji gonji.

In tam ženo bogovom v čast
debelega k oltarju bika . ..
Za slavno zmago ga sežgo. . .
Hej, kakšna krepka, siva slika! . ..

Tu krasne vidiš boginje
in tam olimpijske bogove,
ki milostno sprejemljejo
iz svečenikov rok darove . ..

In gnete se in se vali
naprej, naprej sprevod svečani
in pisani. . . Vse vije se
tja nekam k dalji ti neznani. . .

Ta bujno živi bode pas
krasil atenino svetišče,
in vsak ga bo občudoval
kdorkoli novi hram obišče. . .

Pa pride mimo Ktesifon,
razcapan suženj, se ustavi
pa gleda Fidijev reljef
in gleda in naposled pravi:

»Veš, kaj, veliki mojster, si
za friz izseka ti pozabil?
Najzanimivejše snovi
še nisi do sedaj porabil!

Izdolbi tisti še prizor,
ko sužnji vračamo se s tlake!
Po prašni cesti pod večer
domov ubiramo korake.

Bosi in trudni tavamo. . .
Z zaničevanjem vse nas gleda. . .
Umazani napol nagi,
sestradani. . . Eh, živa beda!

In tam doma sprejemlje že
nas lačna naša deca suha. . .
Za vso družino ni dovol
plesnivega v kolibi kruha. . .

In pade noč. .. In postelj nam
le trdo pasje je ležišče. . .
Prizori takšni, mojster, glej,
za novo bili bi svetišče!

O, to bi gledali ljudje!
Nemara bi se sramovali . ..
Atenčani bi mislili,
da mojster Fidija se šali . . .

Nemara pa ražialil bi,
umetnik slavni, če bogove,
ko bi izdolbsti drznil se
na frizu svetem nas — robove!

Oh, kak škandal! Haha! Pa res! . . .«
Na ves glas suižnj se zasmeje
pa gre spat dalje svojo pot
od Fidija skoz propileje.



=== Tempelj na Egini ===

O, kak razgled, kak čudovit razgled
odtod čez klasični helenski svet!

Glej, svetlo sinje morje se leskeče
in sonce poljubuie ga žareče.

In tam blešči se Faleron, Pirej . ..
In daleč, daleč Sunijon tam, ej!

In jadrnice kakor čajke bele
peruti svoje hitre so razpele . ..

In tamle pelje črn se parobrod . ..
Za njim vali se dim. . . Kam gre, odkod?

Stojim pred starim templjem na višavi.
Oziram se, oziram po daljavi . ..

Tam plava v morju otok Salamis . ..
In ti, rudečelasa mlada miss,

ne vidis bajevite panorame?
Miss slika tempelj . . . Gledam ji čez rame.

O, to zares bo nežen akvarel!
Aha, zdaj rišeš tisti kapitel!

In tukaj skoz svetišča razvaline
že vidi lisa se neba modrine . . .

Nebo lepo je . . . Vendar se mi zdi,
da lepše tvoje modre so oči . ..

In tu na sredi templja nekdo moli . ..
Pa meni vseč je bolj tvoj laket goli . ..

In lepi tvoj obraz mi bolj je mar
ko tistihle kamnitih stebrov par!

In ljubši ko ves tempelj ta sloveči
lasje so tvoji bujni mi, rudeči . . .

Le slikaj, miss, magari do mraku!
že najdeva kako sama domu. . .

Haros
Tisti dan pa reče Bog: »Moj Haros,
smrtni angel, pojdi mi po dušo
deve mlade, deve najkrasnejše,
kar živi jih na otoku Lezbu!
Hočem v raju jo imeti danes!«

Pride Haros, beli smrtni angel,
pride k lepi devi, da jo vzame
in ponese jo iz koče male.
Za roko jo prime beli Haros,
že objemlje jo devico mlado,
ali dekle geniju se smili,
gane njena ga lepota silna,
ganejo ga bratov, sester solze.
Omehča se mu srce, upade
mu pogum in mahoma povrne
dobri Haros se brez duše tiste
krasotice v raj k Bogu z otoka . . .

»Kje je duša krasotice mlade?«
Bog zadere se nad hlapcem svojim . ..
»čakaj, Haros ti premehkosrčnil
Naučim te vse izpolnjevati,
kar ukažem jaz, tvoj gospodar ti!
Posihdob boš slep in gluh in hrom boš!
Več ne bodeš videl, je li duša
krasotice ali starke kakšne,
ali mladec je cvetoč al starec,
čigar dušo moraš mi prinesti.
Plakanja ne bodeš nič več slišal,
kamor pošljem te po dušo kako.
In bežati več ne bodeš mogel
mi iz kraja, kjer povelje moje
izvršiti moral boš natanko!«

In od tiste dobe izpolnjuje
genij smrtni, Haros osiveli,
službo svojo strogo, brez odloga.

Maplkos Bozzaris
(20. avgusta 1823)
Noč razprostrla je plašč čez gorati Epir,
topla avgustova noč . . . Povsodi tihota in mir.

Mir?! V Karpenico so vdrli surovi Turčini.
Plenijo, koljejo spet po Helenov očini.

Noč je. Razbojniki šli so utrujeni spat.
Jutri spočiti spet pojdejo ropat in klat.

Kajpada jutri vas dan bi Osmani divjali
pa po okolici bi in po mestu spet klali,

ko bi ne bližal se s svojim krdelom heroj
Markos Bozzaris, pogumni rešitelj nocoj.

Tiho že bliža se Markos Bozzaris z junaki
hrabrimi svojimi taboru turškemu v mraki.

V gozdu ustavi se gostem, lepo razvrsti
svoje pogumne tovariše v bojne redi.

Nihče ne vidi jih. Zvezde na nebu gorijo,
gledajo drzne junake — pa zvezde molčijo.

Reče jim Markos Bozzaris: »Heleni, možje!
Vem, da vam bije za sveto očino srce.

Vem, da vas sram je, da Turek barbarski nam vlada,
da nam če zmerom svoj suženjski jarem naklada!

Vem, da sramote poslej ne prenašate več!
Vem, da že stiskate v pesti osvetni svoj meč!

Hej, Leonida nesmrtnega nismo sinovi?
Bratje po krvi in duhu mar nismo njegovi?!

Turek, prekleti sovražnik naš, mora čim prej
ven, ven iz Grčije naše domov preko mej!

Ali svobodo, tovariši, ljubite zlato?
Pa postrelite teh ptic grabezljivih mi jam!

V tabor grem turški pobijat Turčine! Naprej!
Spava že vojvoda njihov, Dželaleddin—bej!

Spava ves tabor. Vse tiho. Kdo z mano gre nanje?
Kristus nebeškil Oh, kakšno veselo bo klanje! . . .«

Markos Bozzaris to reče — in tristo takoj
hrabrih gre z njim Suliotov krajanov na boj.

Tiho, previdno ze zviti gredo Sulioti,
risom podobni po nočni se plazijo poti.

Tiho, počasi jih vodi Bozzaris naprej . ..
že vtihotapili v tabor so turški se, hej!

»Bijte, morite jih turške ostudne hudiče!
Streljajte, streljajte, bratje!«  Bozzaris jim kliče.

»Kje si, Dželaleddin—bej verolomni? Še spiš?
Na ti svinčeni pozdrav! Zdaj se več ne vzbudiš!«

Strašen je boj ta ponočni, mesarsko je klanje . . .
Markos Bozzaris, Turčinom pokvaril si spanje!

Že so prispeli iz gozda mu vsi na pomoč
Marku Bozzarisu bratje in bitev razsaja vso noč . . .

Plah se vzbudi premnog Turek, oči si pomane . ..
Grški zabode ga meč. Spet zaspi, več ne vstane . . .

Bije vso noč se Bozzaris . . . Ko dan zažari,
teče v potokih iz tabora turškega kri . . .

Ni jih nikjer več Turčinov. Čez mejo zbežali
v noči usodni so, ki so še živi ostali . . .

»Slava ti, Markos Bozzaris, veliki heroj!
Ti Karpenico otel si, očino nocoj!«

Markos Bozzaris pa nič več ne sliši slavitve
svojih rojakov veselih. Sam padel je sredi moritve.

Balada o Misolungiju
(25. aprila !826.)
»Misolungi, smeli Misolungi,
kaj ustavljaš se armadi moji?
Vidiš, da nas je ko listja, trave!
Ko naskoči moč te moja silna,
v prah poruši se trdnjava tvoja!
Ne kljubuj mi! Rajši kar udaj se!«

»»Ni premagal Mustafa me paša,
ni premagal me ni Rešid paša,
pa zato se smejem tudi tebi,
Ibrahim, ki prišel iz Egipta
sončnega si nadme z vojsko svojo!««

»Misolungi, drzni Misolungi,
kaj kljubuješ bojnim ladjam mojim?
Ali vidiš jih peklenska žrela,
ki režijo iz brodov grozeča?
Težke krogle bljuvale ti bodo
te pošasti, brž ko jim ukažem.
V prah poderem ti zidovje črno!«

»»Ne budali, paša, Topal paša!
Ne budali mi in me ne straši!
Ne bojim se ladij tvojih bojnih,
ne topov, ne krogel tvojih težkih!
Streljaj, paša, streljaj za zabavo —
a trdnjave ne premagaš moje!««

»Misolungi, hrabri Misolungi,
zdaj odbila ura je poslednja!
Jaz sem Glad, kite premagam danes!
Živeža ni več! Ni skorje hleba!
Mož pri možu pada onemogel,
omedleva žena poleg žene
in umira dete kraj deteta . ..
Kaj kljubuješ? Rajši kar udaj se!«

»»Niti tebi, Glad, jaz ne udam se!
Ne uklonim se ukazom tvojim
trdirn, strašniml Ne, ne! Ne udam se!««

In udal se res ni Misolungi.
Le zagrmel je v obupu groznem.
Blisk je švignil . . . Stresla se je zemlja . ..
od strahu so vztrepetale ladje . ..
V zrak razletel se je Misolungi
pokopavši pod seboj Helene
in Turčine, ki so vanj udrli . ..
Ne udaje se junak nikomur,
sam pogine rajši nepremagan.

V Kifisiji
Pomladno,rosno jutro. Sonce plava
v božanskem veličanstvu čez nebo
in s sinje visočine razsipava
mi na zeleni, tihi park zlato.

Sam šetam, sam se po peščeni poti
med palmami in med cipresami . ..
In kakor da obisk jih rani moti,
molče se čudijo drevesa mi. . .

Vse tiho krog in krog. Le slavec peva
v grmovju gostem oljčnem tod nekje;
družici svoji dragi razodeva,
kar vroče čuti nežno mu srce.

In hodim tak, po belih stezah hodim.
In v sanjah ziblje se še temni gaj . ..
Kod, kod popomik zopet danes blodim?
V najlepši atiški sem zašel raj!

V starem koritu
Vroč in soparen je dan.
Sedim pod platano košato.
Sanjam minulosti san
pa pijem »krasi retsinato«.

Grenko je vince, možje
Heleni, to smolnato vaše!
Muzate se mi, hehe,
ker rado ne gre mi iz čaše . . .

To je Korint?! Res je to?
Sloviti Korint? Je mogoče?
Kamor ozre se oko —
uboge, zakrpane koče!

Mesto, kje tvoj je sijaj?
Kje tvoji so zdaj veseljaki?
Tvoja krasota — kje zdaj?
Kje tvoji bogati veljaki?

Vas, ah, beraška le vas. . .
Svetišč pred menoj razvaline . . .
čas, o sovražni ti čas!
Rušitelj prekrasne davnine!

Ko bi ti, Pavel, sedaj
obiskal korinške vaščane,
vzkliknil vesel bi: »Aj, aj,
kako bog kaznuje pogane!

Mesto podrl je potres,
ker bilo je prerazuzdano!
Smrdel je greh do nebes,
zato je do tal razdejano!...«

Vroč in soparen je dan.
Sedim pod platano košato.
Sanjam preteklosti san
pa pijem »krasi retsinato« . ..

V senci že čaka voznik,
in konja že dremljeta trudna . ..
Na ti par lept, moj gostnik!
Pijača je tvoja res čudna!
bred v novem koritu
Ah, sinje morje se leskeče
mi pred verando . . . Krasni svet!
A grško dekelce boječe
na mizo nosi mi obed.

Natakarica moja mala,
krčmarjeva edina hči,
seveda ve že, da je zala
in črne da ima oči.

Tako poredno se zasmeje,
če moj pogled leži na njej . ..
Deset pomladi šele šteje,
v Atenah hodi že v licej.

O, na atenski tisti šoli
že zvedela je marsikaj!
Pozna vsa mesta naokoli
po lepi Grški že sedaj!

Le tega še ne ve Irena,
kje tuji gost je njen doma.
Nikdar še čula ni imena
očine moje! Hahaha!

»Dva dni in dve noči po morju
domov bom vozil se odtod!
Da, dve noči, dva dni po morju
me nosil bode parobrod!«

»»Oh, to je daleč! Res neznano
mi je, kje dom vaš tam leži!«« . ..
Zamišljena stoji pred mano,
zamišljeno ji zro oči . ..
V olimpiji
Že zbran je v stadiju ves grški svet. ..
Mladeničev helenskih gledam cvet.

V Olimpiji sem torej zdaj častiti,
gost danes sem v Olimpiji sloviti!

Na marmomih stopnicah tu sedim
pa gledam v stadij . .. Gledam in motrim

tekače in borilce, telovadce
izurjene, pogumne, čile mladce.

Kak krasna so telesa naga ta!
Po njih leskeče sonce se z neba.

Ne morem se nadiviti njih moči
in vztrajnosti v umetni borbi vroči.

Le eden cilj vsak vidi pred seboj,
vsak misli le na zmage venec svoj.

Kako veselo je to tekmovanje!
Z napetostjo največjo gledam nanje.

Naprej prekrasni sokoli, naprej!
Že čakajo sodniki, da čim prej

zmagalce svoje obdarijo slavne
po zakonih navade starodavne.

Sedim in gledam plemeniti boj
za čast očine, naroda razvoj.

V telesu lepem bivaj lepa duša!
Ta vzor Helen dokazati tu skuša.

Zato sestal se ves je grški svet,
zato bori mladeničev se svet.

O, krasna ti helenska harmonija
duha s telesom! . . . Kalokagathija

soglasju vzvišenemu je ime.
ln kje živi soglasje to drugje

ko v Palade Atene domovini,
v Apolonovi sveti pokrajini! . ..

Predramim se iz sanj . .. Ej, kruti čas,
skazil Olimpiji si ves obraz!

Olimpije ni več! Le razvaline
če vidim tukuj tužne iz davnine.

Olimpije nekdanje tu več ni . ..
Ves svet Olimpija je naše dni!

Itaka
Itaka! Tik skalnega pobrežja
plava mimo nač ponosni brod;
v sončnem jutru orje bele brazde
po planjavi morski svojo pot.

ltaka! Oziram se na otok . ..
Hej, Odisej, kje si, moj heroj?
Kje Penelopa je lepa tvoja,
Telemah kje sinko hrabri tvoj?

In zamaknjen v čase starodavne
na palubi tihi sanjam sam. . .
Glej, ni to Odisejeva hiša
zidana ob bregu strmem tam?

Sonce dvignilo je sivo meglo . ..
Koga vidim na obali zdaj?
Ali ni to moj junak Odisej,
ki se vrnil je v domači kraj?

Ni li jadrnica to njegova,
na kateri je prebrodil svet,
na kateri po viharnih morjih
toliko je bil pretrpel let?

To Odisej, živi je Odisej!
Zdajle vstopil v dom je lični svoj . ..
Zdaj se vnel med njim in pa med snubci
zveste mu soproge ljut je boj!

Lačnih snubcev sodrgo nadležno
že pobil je z mečem moj junak
pa pometal jih iz hiše svoje
kar po vrsti kakor pse čez prag.

Zmagovit stoji sedaj pred hišo
in Penelopa mu zre v oči
in objemlje ga in ga poljublja...
Morje pa se peni in šumi . ..

Itaka! Tu sanjam na palubi...
Mimo plava, plava parobrod
v sončnem in pomladnem jutru dalje,
orje bele brazde svojo pot.

Pontikonisi
                 Kerkyra.
Pontikonisi, Pontikenisi!
Skalni otoček, kako tu ležiš
tih in samoten na sredi zaliva!
Kakor začaran noč in dan spiš.

Temne ciprese družice so tvoje . ..
Sicer vse tiho. Življenje molči
večno med skalami temi ko v grobu . ..
Morje le sinje tod rahlo šumi.

Pontikonisi, otok mrtvaški!
Staro pravljico dames sem čul . ..
Zviti Odisej je njega dni z ladjo
svojo v deželo Feakov priplul.

Pride na breg Navzikaa, princesa,
pride se kopat v morju in prat
pa ga privede Odiseja s sabo
h kralju — očetu v kamniti grad.

Tudi tovariše zveste njegove
vzame princesa krasna s seboj:
»Pojdite z mano vsi! Gostoljuben,
bogat je oče stari moj!«

Pripoveduje zgovorni Odisej
svoje dogodke dni in noči . ..
Kralj ga posluša z vso svojo družino
pa pogoščuje ga in časti
.
To je zabava na dvoru Feakov!
To je veselje, šala in smeh!
Miza šibi pod jedmi se kraljeva,
prazni za mehom vinski se meh.

Modri Odisej pa pripoveduje
svoje dogodke noč in dan;
pripoveduje, kako ga je strašil,
gonil in metal po morju orkan . ..

Minejo dnevi, minejo tedni,
minejo meseci — nič ne mudi
se še Odiseju k morju na ladjo.
Rajši s Feaki veselo živi.

Čisto pozabil je Itako dragol
Kaj zdaj Penelopa zvesta mu mar!
V mreže ljubezni ujel ga Feakinj
davno lepote pregrešni je čar.

Minejo dnevi, minejo tedni,
minejo meseci...Padejje mrak.
Pa se na tihem izmuzne iz grada
k ladji preljubi Odisej, junak.

Gleda Odisej . . . Luna mu sveti . ..
Ladja ko skala prirasla je k tlom!
Zevs spremenil jo je v kamen za kazen,
ker je pozabil na ženo in dom.

Parabrod se vrača v pristan . ..
                   Trst.
Gre parobrod čez morsko plan. ..
In tam in tam izza obzorja
že dviga varni se pristan
prav kakor rastel bi iz morja . . .

Počasi plava ladja tja
in bliža znani se obali . ..
»Doma, doma smo, spet doma!«
šepečejo peneči vali.

Prispel je k bregu parobrod . ..
Za nami zdaj so tuji kraji,
za nami dolga morska pot,
za nami daljni vztočni raji . ..

Za nami burja in vihar,
kleči opasne in skaline . . .
Počij, oddahni si, krmar,
saj sidro že rožlja v globine!

Brodnik
Med skalami Sava šumi,
Valove mogočne vali, v naročaj jih Dunavu tira.
Čoln ziblje ob bregu se tam,
a ribič mi v njem sedi sam, na veslo se truden opira …

»Hoj, starec, kar veslo zdaj v dlan,
pa hitro na drugo tam stran
čez šumno prepelji nas Savo!
Čuj, turško rumeno zlato
plačilo bogato ti bo …
Če nočeš – ti vzamemo glavo!
Molčita že polje in log,
tam onkraj slavonski ostrog
v neskrbnem že spanju počiva.
Zaviti v plašč temne noči
ogledat poslani smo mi.
kod zdaj naš sovražnik se skriva.

»Ne maram za vaše zlato!
Čemu mi pač ribiču bo?
Zastonj vas čez reko prepeljem!
Res sivo že glavo imam,
a vam je nocoj še ne dam!
Rad vašim ustrezam poveljem!«

»Že čolnič od brega leti
in nese oglednike tri …
Veslaje pa ribič ozira
srepo se v vrtenje voda,
ki rado se s čolni igra
In slastno na dno jih požira …

»Pač hrabro srce ti imaš,
izvrsten prevoznik si naš;
ni takega blizu okoli!
A nas tem pohvali glavar,
prekrasen pač čaka nas dar,
Krasnejši nas ni še nikoli!«

»Na mestu!« de ribič krepko –
a veslo zažene v vodo …
»Tu vaše in moje plačilo!«
»Bes, džaur!« še krik iz valov,
iz mokrih je Save grobov –
potem pa vse tiho je bilo …

Svetopolkova oporoka
Rog odmeva bojni po Moravi,
po državi kralja Sveetopolka.
Gospodar pak zvestih Moravanov
sam ne vodi hrabrih več vojnikov,
sam ne suče meča nad sovragom,
sam ne proži puščic več iz loka,
sam ne gleda bojev več krvavih.

Aj, ponosna stolnica se dviga,
Velegrad tam slavni na Moravi!
V Velegrada sredi krasen dvorec,
v dvorcu zlata kraljeva sobana.
Zadnje žarke že pošilja sonce
skozi okna v zlato to sobano
in obseva postelj dragoceno,
kjer počiva bolni kralj moravski,
kralj moravski, Svetopolk mogočni.
Trije so pri njem sinovi zbrani,
trije: Mojmir, Svetopolk in Zobor;
zapustili boje so krvave,
slušat prišli so iz ust očetnih
za slovo si opomine zadnje.

Glej, in vzpne se jim kraljevski oče,
ozre v svoje se sinove mlade;
zadnje zbere še moči telesne
pa besede govori jim take:
tri podajam palice vam šibke;
lahko zlomi vsako roka vaša –
a čigava jih prelomi roka,
kadar močna vez vse tri med sabo
v zvezi skupaj veže nerazvezni?!

Čujte, Mojmir, Svetopolk in Zobor!
Vaše bodi velik kraljestvo,
na Moravi veliko slovansko,
kadar oče vaš odide v kraje,
kjer je Samo, drugi so očaki!
Daste li mi zdaj besedo sveto,
da ljubili boste se ko bratje,
mirno ležem jaz k očetom svojim,
mirno spal bom v svetih tleh domačih!...

In sprejemši to prisego sveto,
kralj moravski nagne trudno glavo;
duh njegov se preseli k očakom …

Kaj se ori po Moravi širni,
po državi kralja Svetopokla?
Rog je bojni, ki tako odmeva,
po ravninah kliče in po gorah.
Je sovražnik od strani večerne,
ali prišel je preteč od jutra?
Je prihrul li s severa v Moravo,
ali z juga je sovražnik kruti?
Čuj, iz temnih razvalin stoličnih,
Velegrajskih podrtin otožnih
duh odgovor poje nam zamolkli:
»Bog vas sprejmi, oj sinovi moji,
deca moja, nade moje sladke!
v Vegrad ste sveti sem prispeli
pa korg mene ste se verno zbrali,
da pozveste zdaj mi - oporoko.
O, da vam bi zadnji glasi moji
v dušo segli in srce globoko,
da besede bi vam zlate svoje
vdolbsti mogel, ko kiparja dleto,
črke vdolbe večne v trdi marmor!« …
Z bojnega ste polja vi prispeli.
Arnulf tamkaj brati se z Arpadom,
kralj krščanski brati se s poganom –
in zakaj? Ker nima ure mirne,
dokler žezlo moje na Moravi
krepko druži Slavine sinove! …
Mesta naša rušijo zdaj franki,
po deželi pleni Arpad divji –
hujši pa še pridejo sovragi!
Ali čujte me, sinovi moji,
pomni Mojmir, Svetopolk in Zobor:
naj je vrag vaš zvitejši od Frankov,
naj je ljučji od Arpadov ljutih,
naj pridere od večernih krajev,
naj od juga toplega privreje,
naj, od koder sonce zlato vstaja:
vse orože eno vam pomaga –
bratovska je sloga to orožje! …

»Ni sovražnik tujec nas pokončal,
Nego vrag je ljuti iz očine!
brat zavzdignil pest je zoper brata,
Mojmir pest je dvignil zoper brata
Svetopolka in Zoborja besno,
rodna kri med seabo se preganja!
Iz srca so vrgli oporoko,
oporoko Svetopolka kralja!
A pokora za ta greh veliki
vnukom bo še poznim – tujčev jarem!«

Judit
»Gorje ti, Betulija krasna, gorje!
Zdrobijo te jutri asirske roke!

In tvoje sino pokolje naš meč
in tvojih hčera ne boš videla več!

A kogar naš meč strmoglavil ni v grob,
čuj, vsak nam zmagovalcem bo služil ko rob!«

Srditi Holfernes tako se roti.
V šotoru s prijatelji za mizo sedi.

In šotor žari se od tisoč svetil
in miza šibi se od dragih jedil.

In čaše se zlate od vina pene,
in vojvodi lica od vina gore.

Še bolj od ljubezni srce mu gori –
užiga mu Judit ga, židovska hči…

Že kupo do vrha nalila mu je
pa s sladkimi usti napila mu je:
»Grešil je, grešil in razžalil Boga
moj narod; zato pred teboj trepeta.

Od bratov in sester pritekla sem k vam,
oj, misli skrivnosti v prsih imam.
A tebi le, vojvoda veliki moj,
skrivnosti razodeti vso hočem nocoj!«

»Za zdravje ti čašo to pijemo vsi!
Najlepša si , Judit, za moje oči!

Še preden zasvita nam zarje se soj,
premagan sovražnik bo s tvojoj rokoj!

Ves tabor zatorej nocoj se raduj,
zaveznico svojo spodobno spoštuj«!

In čaše veselo okrog zažvenče
in vojvodi vedno bolj lica gore;

In vojvodi vedno bolj srce gori,
užgala ga njemu je židvoska hči.

In pamet objela mu vinska je moč,
tovariše vzela mu pozna je noč …

Pijan Hlofernes omahne na tla …
in Judit se bliža, da – dom mu proda?

Tik njega stoji že, da – vse mu pove?...
Gorje ti, Betulija, jutri, Gorje!«

»Na boj, oj, tovariši, sije že dan!
In sulice, meče nabrušene v dlan!«

»A kje nam je vojvoda, brate povej!«
»V objemu mor židovki?« - »V šotor poglej!«

»Tam gori na zidu pa žena stoji!«
»Glavo Holfernovo v rokah drži«!

Hu! Grozna napade Asirce in stran,
kako jih od mesta spodita na mah!

A tisoč za njimi se ori glasov:
»Bog živi te, Judit, do poznih rodov!«

Ilirska tragedija
Tam od gorečih Libije puščav
do mrzlih host germanskih in dobrav,
od Taga pa do Dvfrata in Nila –
tod orel rimski razprostira krila!

Vse naše – vse!... Andetrium samo,
vrh skale gnezdo sokolovo to –
edino ti nam ne bi se udalo?
Kak dolgo še nam bodeš kljubovalo?

Kak dolgo, bato, smeli gorski voj,
poslednji grad mi branil bodeš svoj?
Bojim se, da pogine še od glada
Ilirska velikanska ti armada! …

Avguste jasni, kaj si misliš ti,
da sin Tiberij tvoj se tu mudi?
In kaj porečeš, ko brez zmage, slave
domov privedem legij e stoglave?!...

Na levjih kožah on sloni. Bedi.
Po glavi misli roj se mu podi.
Polnočna straža tiko, čuj, prihaja,
neznanca v šotor nekega dovaja.

»Kdo?« -  »Bato!« - »Mars, zaščitnik Rome sam,
privedel k meni, v tabor te je k nam!
Za pest zlata … za državljanstvo naše
prodajaš – je li – mi te gore vaše?«

»Da, izdajica sem ti, o Rimljan!
Izdat očitno prišel v tvoj sem stan …
Tako kričalo vse je gori name,
ko borce svoje sem ostavljal same.

Na! Pripogibam svojo ti glavo,
odsekaj z mečem slavnim svojim jo!
A narod, narod moj – ta prost naj bode,
ne jemlji mu, ne jemlji mu svobode!

Kaj treba vam še več zemlje, sveta?
Čemu dežela skalna vam bo ta?
Bogovom za Ilirije svobodo
poslednjega žrtvuj nje vojvodo!«

»Ha – ha! Precen, barbar, odkup je tvoj!
Kaj počnem z mrtvoj tvojoj naj glavoj?
Dežela ta in živa glava tvoja –
to v Rimu bojna bode slava moja!

Naprej, kohorte, na trdnjavo gor!
Naš bo Andetrium, ko vstane zor!«…
Uklenjen Bato mirno mora zreti,
ko vrag razdeva grad mu zadnji, sveti.

On vidi, kak za zidom pada zid …
Kale oči mu, kali mu vid …
V preh pade zadnji zid po borbi vroči –
i Bato pade in srce mu poči.

Janičar
Kaj čakaš, paša? Kaj stojiš?
To vas napasti se bojiš?!

Ko burja sem smo privihrali,
Podrli mesta, poteptali.

In ti kot hraber janičar
Podžigal v nas si bojni žar.

Od zmage vodil si do zmage
Tovariše nas svoje drage.

Za nami borb je slavnih sled,
Pred nami trese ves se svet.

Od bistre Bosne do Savine
Poznajo džavri nas Turžine…

In tukaj, paša, si obstal!
In te vasi si zdaj se zbal!

Zakaj baš danes omahuješ
In tratiš čas in premišluješ?«

»Postoj še, Osman beg, postoj!
Še dosti časa je za boj!

Glej tam med drevjem hišo belo!
Kraj nje tam vidiš li kapelo?

Minulo let je trideset –
In svojo vas zdaj vidim spet!

Tu bili som euplenili,
Za janičarja me vzgojili …

In Ahmed paša gleda zdaj
Domačo vas, svoj rodni kraj …

Ah, tu ležijo, v tej dolini
Mladosti moje vsi spomini …

To moja pota je preljuba vas,
Pred njo sovražnik, tujec – jaz!«

"Kaj mar nam domovina tvoja!
Krvavega želimo boja!

Čuj, tabor, punta se, kriči,
Po plenu, krv hrepeni!

In, paša, ti se obotavljaš
In nočeš v boj in nas ustavljaš?!«

»Potrpi! Kaj se vam mudi! …
Če mati moja še živi,

Le to rad vedel bi popreje.
Še danes ljubim jo brez meje …«

»Ha, izdajalec! Ves ostrog
Pripravljen je že za naskok –

A paša ti! …« »Jaz se ne ganem!
Ne morem z vami. Tu ostanem …

Gorje ti, moja vas, gorje!...«
Zabode handžar si v srce.

Boj pri Pirotu
Kralj, igra je naša zgubljena –
udal se je, pal je Prot! …
Premagana vojska je srbska,
Bolgar na bojišču gospod!

Bolgar, gospodar že v Pirotu,
ko piš privihra nam še v Niš …
Ni varno več tukaj za tebe;
hoj, bolje, da kar ubežiš!

I v Beligrad – v srce očini –
pridere pobedni mejaš …
Življenje in krono kraljevo –
bojim se, da zaigraš!

Nem sluša vest grozni kralj Milan,
pred licem se dala mu mrak …
a ranjencev prvih dovede
mu s polja krvavega vlak.

Pomičejo tožna nosila
po ulicah niških se tam …
vse mesto hiti jih sprejemat;
med množicoj kralj stoji sam.

In k prvemu kralj se pripogne:
»Za mene zdaj, revež, trpiš!
naznani poslednjo mi željo;
zgodi se ti, česar želiš!«

»Ob Moravi oče moj stari
tam speet mi je stopil na prag
in s praga ozira se v daljo,
dohaja li sin že vojak.

Zastonj pa č on hodi me čakat,
zastonj si napenja oči!
Ah, on ne dočakat več Marka …
tolažit očeta mi ti!«

In drugemu reče vojaku:
»Bil borec si hraber vsekdar!
Naznani poslednjo mi željo;
izpolni jo tvoj gospodar!«

»Tja h kočiji ob Drini deroči
zdaj plavam čez dol in goro,
otroke in ženo cvetočo
poljubit, objet za slovo.

Brez mene kako naj živijo?
Ubije jih glad in pečal …
sirote izročam zdaj tebi,
ti bodi jim oče, o kralj!«

Pripogne se k tretjemu v krvi:
»Boril si se hrabro, sin moj!
Naznani poslednjo mi željo;
izpolni rad kralj ti jo tvoj!«

»Ni žena ljubeča ni deca
ne čaka na mene doma;
pogrešal ne bode me nikdo,
ko s tega izginem sveta.

Umreti, čim prej dotrpeti!
edino to zdajle želim …
kaj rana na prsih tu smrtna!
Oh, rane jaz hujše trpim!

Sramata boli me, sramota,
da Srbu zdaj Kajn je ime …
da narod moj, bratomorilec,
krvave zdaj nosi roke!«

A, kralj moj, ko smrt me poljubi,
zakličem, da čul bo ves svet:
kdor brata mi ščuje na brata,
ta bodi – ta bodi preklet!«

Markos Bozzaris
Noč rzaprostrla je plačš čez gorati Epir, topla avgustovska noč … Povosdi tihota in mir.
Mir?! V Karpenico so vdrli surovi Turčini. Plenijo, koljejo spet po Helenov očini.
Noč je. Razbojniki šli so utrujeni pat. Jutri spočiti spet pojedejo ropat in klat.
Kajpada jutri ves dan bi Osmani divjali pa po okolici bi in po mestu spet klali.
Ko bi ne bližal se svojim krdelom heroj Markos Bozzaris, pogumni rešitelj nocoj. Tiho že bliža se Markos Bozzaris z junaki hrabrimi svojimi taboru turškemu v mraki.
V gozdu ustavi se gostem, lepo razvrsti svoje pogumne tovariše v bojne redi.
Nihče ne vidi jih. Zvezde na nebu gorijo, gledajo drzne junake – pa zvezde molčijo.
Reče jim Markos Bozazaris: »Heleni, možje! Vem, da sramote poslej ne prenašate več!
Vem, da vas sram je, da Turek barbarski nam vlada, da nam še zmerom svoj suženjski jarek naklada!
Vem, da sramote poslej ne prenašate več! Vem, da že stiskate v pesti osvetni svoj meč!
Hej, Leonida nesmrtnega nismo sinovi? Bratje po krvi in duhu mar nismo njegovi?
Turek, prekleti sovražnik naš, mora čimprej ven, ven iz grčije naše domov preko mej!
Ali svobodo, tovariši, ljubite zlato? Pa postrelite teh ptic grabežljivih mi jato!
V tabor grem turški pobijat Turčine!Naprej! Spava že vojvoda njihov, Dželaleddin-bej.
Spava ves tabor. Vse tiho. Kdo z mano gre nanje? Kristus nebeški! Oh, kakšno veselo bo klanje! …
Markos Bozzaris to reče - in tri sto takoj hrabrih gre ž njim Sulijotov krajanov na boj.
Tiho, previdno že zviti gredo Sulijoti, risom podobi po nočni se plazijo poti.
Tiho, počasi jih vodi Bozzaris naprej … že vtihotapil v tabor so turški se, hej!
»Bijte, morite jih turške ostudne hudiče! Streljajte, streljajte, bratje!« Bozzaris jim kliče.
»Kje si, Dželaleddin- bej verolomni? Še spiš? Na – ta svinčeni pozdrav! Zdaj se več ne vzbudš!«
Strašen je boj ta ponoči, mesarsko je klanje … Markos Bozzaris, Turičnom pokvaril si spanje!...
Že so prispeli iz gozda mu vsi na pomoč Maarku Bozzaarisu bratje in bitev razseja vso noč…
Plah se vzbudi premnog Trek, oči si pomane … Grški zabode ga meč. Spet zaspi, več ne vstane …
Bije vso noč se Bozzaris…Ko dan zažari, teče v potokih iz tabora turškega kri…
Ni jih nikjer več Turčinov. Črez mejo zbežali v noči usodni so, ki so še živi ostali …
»Slava ti, Markos Bozzaris, veliki heroj! Ti Karpenico otel si, očino nocoj!«
Markos Bozzaris pa nič več ne sliši slvitve svojih rojakov veselih. Sam padel je sredi moritve.

Pesnik Jose Rizal
O sveto sonce, luč božanska! Poslednjikrat te gledam zdaj … Poslednjikrat z očmi in z dušoj naj pijem, uživam tvoj sijaj!
O luč, o sonce, vir življenja, o ti mogočna, svetla noč! Težko poslavljam se od tebe, težko v brezdanjo padam noč …
Vso to svetlobo, vse te žarke in ves ta jasni dnevni soj – o, da bi mogel to popiti ter vzeti v temni grob s seboj! …
Oj ocean moj neizmerni, ti sinji, večni ocean! Poslednjikrat ta hip te gledam … Ločitve je napočil dan!
Ti bil si moj tovariš zvesti, bil moj idol si, ideal; ti križem si sveta me vodil do tujih, daljnih tja obal.
Opeval sem krasoto tvojo in veličastvo tvoje jaz … Prijatelj izza dni mladostnih – zdravstvuj, zdravstvuj na večni čas!
Ko v črni spaval bom gomili, opevaj ti me, ti mi poj! Ti šumi, buči okrag mene, poj večni rekviem mi svoj! …
In ti, o domovina moja, ti zemlja krasna, ti moj raj, ti,, ki si me rodila – z Bogom! V naročje sprejmi me nazaj!
Bil sem zadnji sin tvoj, mati! Boril sem se za tvojo last, boril se za svobodo tvojo, boril sem se za tvojo čast …
Boril sem se, ker sem te ljubil. Ljubezen ta je moja smrt … Glej, puške zijejo že vame … Ti mene grob je že odprt …
Hej, streljajte! Saj to vi znate! To znate vi od njega dni … O, kaj poslali že mučencev vi v raj iz naših ste ljudi!
Priplavali ste k nam čez morje v imenu vere in boga … A vera vaša – nam je jarem … Bog vaš – malik je iz zlata …
In vi rojaki dragi moji, nikar ne objokujte me! Junaku ne pristoja solza … Le z delom vi maščujte me!
Svoboda ne prisije sama … Bog sam nas ne osvobodi … Le z umom jasnim, z rokoj hrabroj Junak prostost si pridobi …
Oh, idi v stran, nevesta moja, še preden smrtni poči strel! Ne plakaj, ljubica! … Odidi, da mir bo imel moj pepel ! …
Kaj čakate krvniki bedni? Pogumno držite roke! Pomerite mi dobro v prsi! … Izprožite …tu sem …v srce!
Burska balada
»Kdo trka na okno?« … »Otovrite takoj!« … »Kaj hočeš?« … »Jaz moram v dom stopiti tvoj!« …
»Sovražnik?! … Odbilo je polunoči … Ne moti nas! Dete mi v zibeli spi …
Veš, burska sem žena! Ko psa te ustrelim! Nabasano puško jaz v rokah držim!« …
»Ne boj se! Jaz nisem angleški kristjan … Le Kafer sem črn, neomikan pagan …
Kaj misliš, da rad nocoj prišel sem mar? Ne slišiš? Dež lije in tuli vihar!
Tri reke preplaval sem, gore sem tri prehodil …In gazil človeško sem kri
po poljih, kjer trupla mrtvaška leže … Čuj, v dalji topovi še tamkaj grme! …«
»Kaj hočeš« …«Tvoj mož je bil danes ubit!- Dewet me je poslal, ti to je sporočit …«
»Ubit?! Kaj ubit! …Ah, prijatelj ti moj, kar pojdi, kar teci nazaj še nocoj
pa vprašaj še, koliko soprog moj sam Angležev postrelil mi v boju je tam? To naj ti pove general naš Dewet! … Ko zarja napoči, povrni se spet!
In kadar veselo prineseš mi vest, zlata za plačilo nasujem ti v pest …«