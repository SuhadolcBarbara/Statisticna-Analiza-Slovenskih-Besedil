Zupančič tretji dan na Slovenski planinski poti
Posted on avgust 17, 2013 by Bojan Ambrožič
V prejšnjem blogu sem pisal da se je Marjan Zupančič lotil podiranja rekorda Slovenske planinske poti. Sam sem ga spremljal praktično cel prvi dan. Potem ko smo se na Smrekovcu poslovili, sem imel resne pomisleke da se bo vse dobro izšlo, saj je Marjan že po prvih 13 urah in zgolj 90 km v nogah deloval zelo utrujeno. Nisem se zmotil.

17082013 (4) - KopijaNa Dobrči, daleč v ozadju Kriška gora in Storžič, kjer je Marjan že bil danes zelo zgodaj zjutraj

V večeru in noči, ki je sledila se  je skupaj s Juretom Čebaškom napoti proti Raduhi in naprej proti Robanovemu kotu. Vendar se je neprespana noč Marjanu močno poznala. Zato se je z Juretovo komajda privlekel do Robanovega kota, kjer je v trenutku zaspal v spremljevalnem vozilu. Po krajšem “power slipu” se je skupaj s Špelo Zupan odpravil na planino Korošico. Na Kocbekovemu domu sta se prišla ob 5.15, kjer si je Marjan privoščil prvi triurni spanec. Na srečo se je “naslednji” dan zbudil ko prerojen. Drugi dan ga so ga prek Kamniško-Savinjskih Alp spremljali Anže Šenk, Marko Šubic in Žan Karničar.  Zvečer je prespal v Domu na Kališču. Žal pa so to noč imeli na Kališču ravno neko zabavo, zaradi česar njegov spanec ni bil prav trden.

???????????????????????????????Na veznem grebenu med Dobrčo in Begunjščico

Danes ob 4.10 pa je s spremstvom Gašperja in Metoda Bregarja s Kališča nadaljeval na Storžič in se prek Škarjevega robu spustil do Doma pod Storžičem. Tu se je Bregarjema pridružil še Uroš Rozman. Skupaj so vzpeli na Kriško goro, in iz nje v Tržič. Bregarja sta zaključila spremstvo, se pa je pridružil Luka Mihelič. Sam sem se ekipi pridružil pri Koči na Dobrči. Koča na Dobrči je brez vsake trohice dvoma gotovo najbolj gostoljubna koča v Sloveniji. Marjan si je zato tu privoščil kosilo. Tudi sam se nisem branil štrukljev, saj sem pozabil zajtrkovati.

???????????????????????????????Proti Robleku

???????????????????????????????

Uroš je bil zaradi službe primoran zaviti v dolino. Marjan, Luka in jaz pa smo nadaljevali prek vezne grebena med Dobrčo in Begunjščico na planino Prevalo. Ta pot je večinoma zelo lepa, zato smo jo večinoma pretekli. Vmes je le en kar dolg strm klanec. Na Prevali se je spremstvo še okrepilo, saj nas je pričakal Žiga Klemše. Skupaj smo se po poti Čez Rožo odpravili na Roblekov dom na Begunjščici.  Pot ni preveč strma in poteka prek lepih visokogorskih travnikov. Vseeno je potrebna zbranost, saj je tu zaradi naklona velika nevarnost zdrsa.

???????????????????????????????Današnji dan bo Marjan končal pod vznožjem Triglava, ki ga vidimo v ozadju

Na Robleku smo se ustavili le toliko da smo napolnili zaloge vode, potem pa takoj proti vrhu Begunjščice. Če se mi je do sem zdel tempo počasen, je Marjan proti vrhu Begunjščice močno potegnil. Z Robleka na vrh Begunjščice smo potrebovali samo pol ure. Potem pa je sledil adrenalinski spust po meliščih Šentanskega plazu. Šentanski plaz sem pozimi že mnogokrat prehodil, poleti pa še nikdar. Vendar so bile skrbi odveč, saj je melišče zelo dobro.  Le na koncu spusta na Zelenici, mi je šlo skorajda na jok, ko sem pogledal podplate svojih copatov za gorski tek. Melišča so ekonomična le s časovnega vidika. Med tem je Marjan po zgolj dveh dneh že uničil en par copat. Za sam podvig ima pripravljenih kar pet parov copat.

??????????????????????????????? Na Velikem vrhu Begunjščice

??????????????????????????????? Adrenalinski spust po Šentanskem plazu na Zelenico

Žiga in Luka sta na Zelenici zavila navzdol proti Ljubelju. Sam pa sem se odločil nadaljevati z Marjanom. Vendar je Marjana že takoj pri Domu na  Zelenici čakalo presenečenje, saj ga je spet pričakala cela druščina tekaških prijateljev. Matjaž Mikloša-Majk pa je bil tisti, ki je bil na vrsti da nese Marjanov nahrbtnik. Dom na Zelenici je tudi neke vrste kontrolna točka za primerjavo časov s Klemenom Trilerjem. Klemen je na Zelenico prispel tretji dan zvečer, tu prespal in nadaljeval (skupaj z mano) naslednji dan ob šestih zjutraj. Marjan pa je s Zelenice odrinil tretji dan ob 11.40. Torej je v tem trenutku imel Marjan že kar polnih 18 ur prednosti.

1173726_10151877801182642_1678681085_nCelo melišče sem imel v copatih

Velja pa priznati da je bil Klemenov tempo prve štiri dni vseeno nekoliko hitrejši od Marajnovega. Razlika torej ni nastala zaradi višje hitrosti, ampak zaradi deficita spanca. Marjan je do tu spal skupno manj kot 10 ur, med tem ko je Klemen spal “cele” tri noči oz. približno 20 ur.

560817_10151877802112642_2045507029_nDruščina SPP na Zelenici (Foto: Marjan Rekar)

Ne glede na vse  je Marjan naprej proti Stolu držal zelo dober tempo. Sploh si nisem želel da bi šlo hitreje, saj se je že meni začela poznati utrujenost. Marjanu in Majku sem po melišču na Stol komajda še sledil. Zato sem pri Prešernovi koči na Stolu Marjanu zaželel srečo, sam pa sem zavil v dolino. Čebo vse po sreči, bo Marjan danes pozno zvečer končal dan v Vratih. Potem pa bo prespal doma. Jutri pa ga čaka najtežja etapa prek Julijcev, kjer ga bo spremljal gorski tekač in alpinist Franci Teraž.

???????????????????????????????Pot na Stol, na skrajni desni Begunjščica s Smokuškim plazom

Moram spremeniti pesimističen vtis, ki sem ga dobil po v prvem dnevu. Marjan je danes delovala zelo sveže in zdi se mi da je zelo blizu temu da doseže svoj cilj, da pride v Ankaran v zgolj sedmih dneh. Seveda bom Marjanovo pot še naprej spremljal dokler ne pride do cilja. Do tja ga po koncu današnje etape loči še približno 370 km.

Več fotk s tretjega dne: http://alturl.com/93qgy
1011474_10151877800822642_965544922_nŽe kavke čivkajo na Stolu da je SPP preslabo označena (Foto: Marjan Rekar)


Izjava Marjana Zupančiča na Zelenici (Video: Marjan Rekar)

Marjan je četrti dan končal na Vršiču. Cel dan ga je prek Triglava, Kriških podov, Razorja in Prisojnika  spremljal Franci Teraž. Del poti pa so ga spremljali tudi Klemen Triler, Nejc Kuhar in Goran Kuhar. Razlika med Klemenom in Marjanom po koncu četrtega dne je natančno 4 ure in 22 minut v korist Marjana. Peti dan so se začele hude težave pri Klemenu in tudi Marjan ima za ta dan slabo vremensko napoved. Ampak kot svari Klemen: “Tek po SPP se začne šele šesti dan”.  Jutri Marjan odrine z Vršiča proti Jalovcu ob 4.00. V Trenti ga že čaka Špela Zupan, ki ga bo pospremila na Prehodavce.
Peti dan: Marjan je v spremstvu Mirka Janjatoviča najprej opravil z Jalovcem, se spustil v Trento in nadaljeval na Prehodavce, kjer se je pridružila Špela Zupan. Mirko je zaključil na Bogatinu, Špela pa ga je spremljala do Koče pri Krnskih jezerih. Tu je Špelo zamenjal Jure Šuligoj, ki je je Marjana spremljal na Krn in naprej do Koče na planini Razor, kamor sta prispela ob 22:30. Torej je bil Marjan ta dan kar dobrih 18 ur na nogah.
Lep gorsko-tekaški pozdrav,

Bojan Ambrožič

Posted in Gorski tek	 | Tagged marjan zupančič, marjan zupančič rekord, marjan zupančič rekord SPP, marjan zupančič rekord transverzale, marjan zupančič slovenska planinska pot, marjan zupančič slovenska transverzala, marjan zupančič SPP, marjan zupančič transvezala, mrajan zupančič pofiranje rekorda SPP, postavljanje rekorda marjana zupančiča slovenske planinske poti, slovenska planinska pot, slovenska planinska pot zupančič, slovenska planinska transverzala, slovenska planinska transverzala rekord, spp, zupančič na spp, zupančič slovenska planinska pot	 | Komentiraj
Zupančič na Slovenski planinski poti od Maribora do Ankarana
Posted on avgust 15, 2013 by Bojan Ambrožič
Slovenska planinska pot (SPP) je 640 km dolga pot, ki poteka prek vseh pomembnejših Slovenskih gorskih skupin od Maribora do Ankarana. Pri tem pa premaga skupno ca. 45.000 višinskih metrov vzponov in spustov. Letos prečenje SPP poteka v nekem posebnem vzdušju, saj pot beleži okroglo 60. obletnico.

???????????????????????????????Na začetku Slovenske planine poti v Radvanjah pri Mariboru

Lani je uspelo  Klemenu Trilerju slovensko planinsko pot preteči v rekordnem času 8 dni 14 h 45 min. Letos pa si je gorski tekač Marjan Zupančič zastavil cilj da temu čas odškrtne še kakšno uro ali dve. Prav tako kot Klemen, je tudi Marjan predhodno za trening prehodil celotno traso.

???????????????????????????????Pri  Domu na Pesku

Zares pa se je začelo danes točno ob 6.00 v Radvanjah pri Mariboru, kjer je uradni začetek slovenske planinske poti. Celoten prvi dan je za logistiko skrbel Marjanov sponzor. Menjavali pa smo se spremljevalni tekači. Prvih 65 km prek Pohorja je Marjana spremljal ultramaratonec Toni Vencelj. Na štartu v Radvanjah je sledilo presenečenje, saj je Marjana v uvodnih kilometrih spremljala cela četa Mariborskih tekačev z Igorjem Šalamunom na čelu.

25082013 (39) - KopijaPohorje je že premagano …

Midva z Juretom Čebaškom, ki sva bila določena da Marjana spremljava šele popoldne oz. zvečer, sva ta čas pomagala pri logistiki. Ves čas je bilo potrebno skrbeti da sta Marjan in Toni dobvala svežo hrano in vodo ter suha oblačila. Zaradi vlage v zraku sta bila oba že na začetku povsem premočena. Sicer pa so bile razmere za ultramaraton idealne, saj je bilo prijetno hladno.

???????????????????????????????… sledi Uršlja gora

Dan se ni tako vlekel, kot sem pričakoval. Pot po grebenu Pohorja je namreč veliko krajša, kot dolga vožnja v dolino in na to spet nazaj na Pohorje. Tako smo Marjana in Tonija komaj sproti  lovili. Prav tako sta bila ves čas vsaj kakšne pol ure hitrejša od plana. Pričakali smo ju na Mariborski koči, Domu na Pesku ter na Grmovškovem domu pod Veliko Kopo. Pohorje sta premagala v sedmih urah in pol.

???????????????????????????????

V Slovenj Gradcu sem bil jaz na vrsti da dobim štafeto in Marjana spremljam naslednjih 35 km do Smrekovca. Vendar se je tudi Toni počutil dobro in se odločil da nadaljuje. Glede na čas, ki sta ga imela prek Pohorja sem vedel da je moral biti tempo ubijalski za tak ultra ultramaraton. Vendar si vseeno nisem mislil da bo tempo tako navit. Pravzaprav se je ves čas teklo. Hodili smo le v strmejše klance, ki jih pa tu niti ni veliko.

???????????????????????????????Vzpon na Uršljo goro

Sprva smo se prek Starega Trga pri Slovenj Gradcu dvignili do Poštarskega doma pod Plešivcem. Nato pa se je začel bolj strm vzpon na Uršljo goro (Plešivec). Marjan je v klanec diktiral še vedno hud tempo. Sam sem ves čas tekal naprej in nazaj da sem ju lahko slikal. V Domu na Uršlji gori nas zopet prijazno sprejme oskrbnik koče.

25082013 (81)

Desetminutni postanek pri koči in že je sledil strm spust proti Križanu. Od tu naprej mi je bila proga poznana, saj sem jo pretekel nazadnje le 10 dni nazaj na K-24. Takrat sem bil tu že zelo zdelan. Tokrat pa imam v nogah šele dobre tri ure teka in hoje. Na srečo znakov utrujenosti ne kaže tudi Marjan, med tem ko Toni komaj čaka da bo konec.

???????????????????????????????Na Uršlji gori

Od Križana mimo Doma na Semenu do Smrekovca je sicer še kar daleč – skorajda 15 km. Vendar je proga ravninska, hitra in zelo udobna. Zato vse skupaj ekspresno mine. Le postanki za žigosanje dnevnika postanejo odveč. Na sedlu Kramarica – pol ure hoje pred Domom na Smrekovcu nas zopet pričaka ekipa. Do te točke oz. za prvih 90 km je Marjan  z Maribora potreboval le 12 ur in pol. Zaenkrat odlično, pravzaprav prehitro. Vseeno vsi verjamemo da Marjan ve kaj počne in da se ni  uštel s prehitrim začetkom. Midva s Tonijem sva pod Smrekovcem končala spremstvo. Marjan pa si je tu privoščil krajši postanek, kaj konkretnega pa ni mogel pojesti. 

???????????????????????????????Del spremljevalne ekipe

Klemen Triler je lani tu končal svojo prvo etapo in prenočil. Marjan pa se je odločil da nadaljuje v noč prek Smrekovca do Robanovega kota. Na tem odseku ga je spremljal Jure Čebašek. Za tem pa ga je še celo noč do Kamniškega sedla spremljal Matija Zupan. Srečno, ni kaj drugega za dodati! Tako bo že v prvih 24 urah premagal več kot 140 km. Še 500 km do cilja.

Celotna trasa Slovenske planinske poti od Maribora do Ankarana. Kliknite na sliko da se vam odpre večji zemljevid. (Vir: Pespoti.si / Geopedia: http://www.pespoti.si/map.php?table=12773&id=3893)

spp 1 . danIzsek SPP, ki jo je Marjan premagal prvi dan

Posodobitev: Marjan Zupančič je že na Kališču: http://www.turni.si/?p=2738
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged marjan zupančič rekord SPP, marjan zupančič rekord transverzale, marjan zupančič slovenska planinska pot, marjan zupančič SPP, mrajan zupančič pofiranje rekorda SPP, slovenska planinska pot, slovenska planinska pot zupančič, slovenska planinska transverzala, slovenska planinska transverzala rekord, spp, zupančič slovenska planinska pot	 | 1 komentar
Montaž in Špik Hude police
Posted on avgust 11, 2013 by Bojan Ambrožič
V Zahodnih Julijcih nisem bil še nikoli. Zato sem kolegom predlagal da jih obiščemo. Izbrali smo Montaž (2753 m), ki je takoj za Triglavom najvišja gora v celotnih Julijcih.

montaž altiplano - KopijaPanorama Montaža s svojo južno planoto s smeri planine Pecol

S turo smo začeli na planini Pecol, ki se udobno nahaja na nadmorski višini 1500 m. Zato ne bo potreben dolg dostop. Prek koče Braza smo nadaljevali do Škrbine Forcella Dei Disteis. Potem pa sva pa midva s Petrom nadelavala, levo proti  bivaku Suringer, med tem ko ta ostala izbrala klasično (lažjo) pot čez Pipanovo lestev.

???????????????????????????????Kaninsko pogorje s Prestreljnikovim oknom

Pot proti bivaku Suringer ves čas poteka po razmeroma širokih, a izpostavljenih sklanih policah. Od tod tudi slovensko ime za Montaž – Špik nad Policami. 50 m pred bivakom Suringer pa sva zavila desno navzgor na pot skozi Findeneggov ozebnik. Ta del poti ni zavarovan. Potrebno je plezanje I-II stopnje. Kljub vsemu pa to ne gre z pravo smer, saj pot označujejo rdeče pike. Na srečo je bilo vreme lepo. V nasprotnem primeru bi bilo pikam kar težko slediti.

???????????????????????????????Findeneggov ozebnik

Težje kot samo plezanje, je paziti da ne prožimo kamenja, saj vse kar se tu sproži konča na čeladah planincev, ki plezajo pod nami. Nama s Petrom je za zabavo uspelo najti še nekaj nekoliko težjih skokov in kaminov. Je pa skala taka da v resnici nobeni oprimki niso dobri. Prav tako je potrebno paziti na naložen grušč na vmesnih sklanih policah. Sva pa za prvič za vsak slučaj tovorila s seboj  30 m vrv.

??????????????????????????????? ???????????????????????????????Poplezavanje v Findeneggovemu ozebniku

Iz Findeneggovega ozebnika sva sestopila na zahodni Montažev greben. Greben je mestoma izpostavljen, a označbe lepo najdejo najlažje prehode. Na vrhu sva bila na moje presenečenje sama, glede na to kako dobro obiskan vrh je to. Gorski mir so motili le helikopterji in letala tipa Canadair, ki se že cele tri tedne bojujejo z obsežnim požarom, ki divja na težko dostopnih območjih Reklanske doline.

???????????????????????????????Gorski kozlički

IMGP4818 - Kopija

Niso pa so se pustili motiti kozorogi, ki jih je tu resnično nešteto. Ko jih človek gleda, pa se jih kar ne more nagledati. Mogoč ravno zato ker dajejo občutek da so v svojem početju tako nebeško  srečni. In ravno to je tisto kar ljudje iščemo in nikoli ne najdemo. In zato jih gledamo kar z rahlim zavidanjem.

???????????????????????????????Na vrhu Montaža je poleg križa postavljen tudi zvonček za srečo

Z Montaža sva sestopila po običajni poti čez Pipanovo lestev. Pipanova lestev je dolga 80 m in poteka skorajda navpično navzdol prek skalnatega pobočja. Predstavlja ozko grlo za prehod na Montaž. Zaradi izpostavljenosti je skorajda obvezen samovarovalni komplet. Tu pa sva začela srečevati množice planincev. Na srečo je bil slovenski pozdrav “Dober dan”, precej bolj pogost kot Italijanski “Boungiorno”. Človek se pri tem počuti skorajda kot doma.

??????????????????????????????? ???????????????????????????????

Znamenita Pipanova lestev

In ker praktično še nič nisva hodila, tako kratke ture skorajda ne pomnim, sva nadaljevala še po ferati Leva. Pot poteka po sklanih policah pod Vrhom Brda, Špikom nad Plazom in Špikom nad Cijanerico ter se nazadnje strmo spusti v Škrbino nad Cijanerico. Na drugi strani škrbine pa sledi spet strm vzpon po lestvi, podobni kot je Pipanova, a le nekoliko krajši. Sledil je le še krajši sprehod in bila sva na Špiku Hude police.

panorama špih hude policePanorama s Špika Hude police

11082013 (194) - Kopija

Noge še niso bile niti ogrete. Obstajal je hud mik da bi nadaljevala po celotnem grebenu Špika nad Nosom in Špika nad Špranjo do sedla Sella Nevea. Žal pa za to tokrat ni bilo časa. Bo pa to dober izziv za naslednjič v kombinaciji s ferato Via Amalia, ki poteka s planine Zajzere, prek severne stene Montaža.

???????????????????????????????Divja hud požar

Nazaj grede smo se za osvežitev ustavili še v Rabeljskem jezeru. Jezero je resnično toplo, skorajda pretoplo. Sploh zato, ker sem se v zadnjih dneh kopal predvsem v tolmunih slapov, ki postrežejo res s pravo ledenico.

gps montaž2GPS sled ture

IMGP4848 - KopijaZa konec smo se namočili še v Rabeljskem jezeru

Lep gorniški pozdrav,

Bojan Ambrožič

Posted in Gorništvo	 | Tagged jof di montasio, montasio, montaž, pipanova lestev, pot na montaž, pot na montaž čez Findeneggov ozebnik, pot na motnaž čez pipanovo lestev, špik hude police, špik nad policami	 | 1 komentar
K-24 Najtežji Koroški hribovski izziv
Posted on avgust 4, 2013 by Bojan Ambrožič
K-24 je ime za najtežji Koroški planinski izziv oz. pot, ki povezuje pet najpomembnejših Koroških vrhov: Olševo, Peco, Raduho, Smrekovec in Uršljo goro. Pot je dolga 92 km in premaga 5300 višinskih metrov vzpona  in prav toliko tudi spusta. Kdor progo uspe premagati v manj kot 24 urah postane član prestižnega kluba K-24.

K-24 GPS sled 2GPS sled K-24

Opraviti s K-24 je bila že dolgo moja želja. Vendar nikoli nisem zbral poguma, saj ne treniram ultrateka. Tokrat pa se enostavno nisem mogel upreti povabilu Klemena Trilerja. Na turo se je odpravil tudi Luka Mihelič. Zvečer smo se skupaj odpravili v Celovec, kjer smo se dobili z Janezom Stočkom.  Janez je pravi mojster K-24, saj je pred tem s potjo opravil že kar 25-krat! Danes bo to njegova 26. ponovitev. Če je K-24 na robu mojih sposobnosti (ali pa mogoče celo malo čez), je za Janeza K-24 samo ogrevanje. Pred časom je med drugim v enem zamahu in brez počitka opravil s Koroško planinsko potjo v dolžini 210 km.

here we goNa začetku vzpona na Peco

15 minut čez polnoč smo s turo začeli v Žerjavu. V počasnem teku smo nadaljevali navzdol proti Črni na Koroškem. Potem pa smo zavili v dolino Meže in nato Helenskega potoka. V vasi Podpeca smo po osmih kilometrih asfalta končno zavili na makadamsko cesto. Še nekaj kilometrov makadama in že smo se začeli strmo vzpenjati  navzgor proti Peci. Noč je bila zelo topla in je le naznanjala kakšen pekel nas čaka podnevi. Prav nič si se nisem želel da bi se noč kaj kmalu končala. Poleg tega sem užival v pogledih pogledih na čudovito nočno nebo: Škorpijonovo želo, Strelec, Kasiopeja, Plejade in pa seveda Rimska cesta, ki jo pri nas redko kje tako dobro vidna. So pa naše naglavne lučke privabljale mrčes, ki je silil v naše človeške odprtine. Prav vsi smo se davili, ko smo nehote pogoltnili kakšno muho.

na peci Na Peci

Janez pozna vsako ped te dolge poti. Zato nas za orientacijo ni smelo kaj skrbeti. Poleg tega je na domiseln način označil pot, tako da so označbe vidne tudi ponoči. Na okoli 200 ključnih točkah na poti je namestil posebne knafelčeve markacije, ki se ponoči svetijo kot kresničke. Te markacije je ponoči mogoče videti že od daleč. Žal nekatere iz mene neznanega razloga te markacije motijo in so jih polovico že odstranili.

koprivnaPeca in spust z nje sta za nami, na vrsti je Olševa

Mimo Doma na Peci smo nadaljevali na najvišji vrh Pece – Kordeževo glavo (2126 m). Na vrhu smo bili okoli tretje ure. In če ne bi pihal zmeren veter, bi bilo tudi tu zgoraj vroče. Tako pa je bilo še prijetno hladno. Samo upali smo da bomo s čim večjim delom poti opravili ponoči, preden nas začne cvreti vročina. Tako smo se ob Slovensko-Avstrijski meji začel spuščati v dolino potoka Koprivna. 900 višincev spusta je minilo presenetljivo hitro, sploh zato ker smo večinoma tekli.

 0214432938025_03.08.2013_K_24_023_2 Vzpon na Olševo

forštancaPri lovski koči Forštanci

Naslednjih 6 km pot poteka po kolovozu, ki pripelje pod Olševo. Dolgočasen odsek poti nam je popestril slikovit sončni vzhod. Še posebaj je bil veličasten pogled na Jupiter, ki se je nahajal točno nad krajcem Lune. Nato smo se po markirani poti vzpeli na Govco – najvišji vrh Olševe (1929 m). Žal K-24, ne vodi mimo znamenite Potočke zijalke, ki se nahaja na drugi strani gore. Vseeno je pot zelo zanimiva, saj poteka mimo številnih dolomitnih skalnih stolpov in manjših skalnih votlin. In ker se je že povsem zdanilo, smo lahko uživali v popolnih razgledih na gore, ki nas danes še čakajo. Osem kilometrov zračne razdalje proti vzhodu je ležala Peca, ki smo jo že premagali, ne dosti kilometrov manj proti jugu pa nas čaka naš naslednji cilj Raduha. Daleč na obzorju, dobrih 20 km proti jugovzhodu, pa se skriva naš skorajšnji cilj Uršlja gora.

03.08.2013 K 24 026Na Govci – najvišjem vrhu Olševe

Spust z Olševe je bil zelo strm. Sam sem ga premagal zelo previdno, saj so bile moje noge še neogrete in nisem hotel izzivati poškodb. Klemenu in Luki pa so se cedile sline, saj imata rada take strmine. Po cesti nad našo najvišjo kmetijo Bukovnik smo nadaljevali proti Koči na Grohatu, kjer je bil po desetih urah hoje naš prvi postanek. Na debelo smo si natočili tudi naše kamele, saj se sedaj počasi začenja tudi naš drugi boj – ne več samo s potjo, ampak tudi z vročino. V Sloveniji so na ta dan povsod padli vročinski temperaturni rekordi, tudi po kočah, kjer smo hodili še nikoli niso v tako ranem jutru zabeležili takšnih temperatur.

03.08.2013 K 24 027Spust z Olševe – v ozadju Govca

Po plezalni poti smo se vzpeli na Veliko Raduho (2062 m). Pot mi je bila zares všeč, saj je lepo speljana. Poleg tega je na njej tudi polno geoloških posebnosti – še posebno lepe so žagaste gube v apnencu. To je nekaj, kar bi vsakemu geologu po svetu postavilo oči na peclje. Žal danes za te reči ni bilo dovolj časa, saj je bilo treba riniti naprej. Na vrhu Raduhe smo imeli že 40 km poti v nogah, čakalo pa nas je še 50 km. Utrujenosti za zdaj še nisem čutil. Le pogled na ciljni vzpon je jemal motivacijo, saj je bila Uršlja gora od tod videti zares neverjetno daleč. Je res možno da bomo nekoč tam?

03.08.2013 K 24 037Gube v apnencu – na plezalni poti na Raduho

Z Raduhe smo sestopili do Koče na Loki. To je zagotovo najbolj zopern del celotne poti, saj pot ves čas poteka preko gladkih apnenčastih škrapelj. In če ste slučajno brali moj blog o Trekingu čez Krk, veste o čem govorim. Na srečo so vse ostale poti na K-24 nadpovprečno dobre in udobne za hojo. Po okrepčilu v koči in seveda ponovnem polnjenju kamel smo odhiteli proti Smrekovškemu pogorju.

03.08.2013 K 24 039 Na Raduhi

Vročina je postala neznosna. Ves čas sem se silil piti. Tukaj pa je bila poraba ode neverjetna. Dejansko sem sesal vodo iz kamele povprečno enkrat na tri minute! Na tem odseku sem porabil skorajda dva litra vode za tri ure hoje. Pravzaprav nisem pil vode, ampak razredčen izotonik. Sicer pa so poti na Smrekovcu res lepe in takšne kot bi si jih človek samo želel. Ves čas se hodi v rahlih vzponih in spustih po mehki potki med gostim borovničevjem. Nikjer ni toliko borovničevja, kot na Smrekovcu. Razlog je zato, ker ga sestavljajo vulkanske andezitne predornine. Torej sam Smrekovec nikoli ni bil vulkan, le kamnine, ki ga sestavljajo so vulkanskega izvora. Stare pa so okoli 30 milijonov let. Borovnice pa ljubijo kisle vulkanske kamnine. Zato jih je tod toliko. Nekaj borovnic smo mimogrede tudi poskusili.

spust z raduheNa spustu z Raduhe se je vročinski pekel šele začel

Vodo na Smrekovcu smo dobili pri Koči na Travniku. Potem pa je sledil spust in vzpon v največji vročini na Komen – najvišji vrh Smrekovškega pogorja (1684 m). Tu gori je res prava idila. Poleg mehkih poti in borovnic, tod raste tudi posebno mehka trava. In glede na to da smo hodili že 15 ur in eno noč nič spali, so te trave strašanska past. Verjetno če bi se človek zleknil v njihovo udobje, je zanj K-24 končan. Zato smo se hitro začeli spuščati proti Domu na Smrekovcu, kjer smo imeli postanek. Do cilja je od tod še 30 km. Vmes je le še Uršlja gora, ki je še vedno zelo oddaljen vrh. Posledice neprespane noči so se sedaj začele kazati tudi meni. Ni preostalo drugega kot da čim prej nadaljujemo preden kdo v stoje zaspi. Gremo!

0276432941491_03.08.2013_K_24_053_2Borovničevje na Smrekovcu

03.08.2013 K 24 064Smrekovška idila

Na srečo je pot proti Uršlji gori tudi zelo udobna in v prvem približku ravna. Sprva se nekaj kilometrov hodi po makadamski cesti, potem sledijo kilometri prijetne poti posejani z iglicami do Andrejevega doma na Slemenu, in za konec spet nekaj makadama. Po slabih 18 urah je Uršlja gora končno stala pred nami, med tem ko so Peca, Olševa in Raduha komaj vidne zaznave na daljnem obzorju. Sedaj nas čaka le še 800 višincev vzpona in potem dolg spust do cilja. Sedaj je bil cilj tako blizu in tako neverjetno dosegljiv, da se je v meni sprožil adrenalin. Nič več ne bom varčeval z močni. In čeprav tega običajno ne delam, se odločim da bom tekel s pomočjo glasne in poskočne glasbe. S Klemenom takoj odločno zastaviva navzgor po strmih pobočjih Uršlje gore. Sprva nama gre navzgor tako kot na kakšni pravi tekmi. Potem pa sem sam zaradi nevzdržne vročine prisiljen nekoliko popustiti, med tem ko se Klemen ne da. On je pravi kralj višin!

03.08.2013 K 24 052Voda je tisto kar smo na turi najbolj potrebovali

Na vrhu Uršlje gore (1699 m) nas oskrbnik tamkajšnje koče sprejme z odprtimi rokami in čestitkami. Sedaj je do cilja le še 12 km dolg spust. Za en cel Tek na Ratitovec spusta! To mi ni všeč, a če smo preživeli že skorajda 80 km poti, bomo pa še teh deset. No, v resnici je bilo še huje kot sem si prej predstavljal. Spust nazaj v Žerjav je sprva strm in hitro izgubi kakih 800 višincev. Sledijopa še trije kilometri makadama in še štirje kilometri asfalta. In ko si že v Žerjavu, poti še vedno ni konec. Skozi vas se opotekam, kot star pijanec. Bolijo me stopala, čeprav nimam žuljev, bolijo me kolena, boli me vse od pasu navzdol. Ampak preživel sem, premagal sem več kot 90 km čudovite poti, ki bo polnila moje misli zagotovo še veliko naslednjih dni. K-24 smo premagali v 20 h in 50 min.

03.08.2013 K 24 083 Na Uršji gori (Plešivcu) – skorajda že na cilju

0679432943617_03Spust z Uršlje gore se je vlekel v nedogled

cilj v žerjavuCilj! – izrazi na obrazih povedo celotno zgodbo

Še enkrat hvala Janezu za sijajno vodstvo po K-24 in pa še na veliko planinskih podvigov po gorah.

VMESNI ČASI NA POTI:

Žerjav: 0 h 0 min
Tomaževa koča: 1 h 38 min
Peca (Kordeževa glava): 2 h 50 min
Koprivna (potok na koncu spusta): 4 h 3 min
Kumer: 4 h 11 min
Repija – oskrba z vodo: 4 h 56 min
L. K. Forštanca: 5 h 57 min
Olševa (Govca): 5 h 29 min
Spodnje Sleme: 6 h 44 min
Koča na Grohatu: 8 h 15 min – 8 h 35 min
Velika Raduha: 9 h 40 min
Koča na Loki: 10 h 21 min —10 h 50 min
Komen: 13 h 18 min
Dom na Smrekovcu: 14 h 15 min – 14 h 45 min
Počitniška hiša TEŠ: 16 h 35 min – 16 h 45 min
Križan: 17 h 55 min
Uršlja gora: 18 h 50 min – 19 h 10 min
Žerjav: 20 h 48 min
Profil-k24 - KopijaGPS profil (se ne ujema povsem z našo prehojeno potjo)

GPS sled poti: http://www.agp-pro.si/rab/K24.zip (Vir: Janez Potočnik)
CELOTNA FOTOGALERIJA NAŠE POTI in POROČILO JANEZA STOČKA: https://plus.google.com/photos/115716222052982162515/albums/5908260854092866881

Dokumentarec o K-24

Lep gorsko-tekaški pozdrav,

Bojan Ambrožič

Posted in Gorništvo, Gorski tek, Tek	 | Tagged K-24, K-24 opis poti, K24, klub 24 koroška, klub K-24, klub k24, koroška planinska pot, koroški hribovski izziv, koroški izziv, koroški planinski izziv, koroških 24 ur, olševa, peca, peca olševa raduha smrekovec uršlja gora, raduha, smrekovec, uršlja gora	 | 5 Komentarjev
15. Tek na Grintovec
Posted on julij 28, 2013 by Bojan Ambrožič
Gorski tek na Grintovec je najtežjih preizkušenj v gorskem teku v Evropi. Le malo tekov po svetu se lahko ponaša s tem da premaga skorajda dva kilometra nadmorske višine brez vmesnih spustov. Sam sem se doslej z Grintovcem spopadel že dvakrat. Prvič pred petimi leti, ko sem kot edini mladinec tekel do vrha. Bil sem mlad in poln nekega posebnega entuziazma. Odtekel sem dobro in računal sem da bom tekel vsako leto le še bolje. Potem pa so prišle poškodbe in nezgode; in Grintovca nisem videl vse do lani, ko je šlo zopet vse narobe.

547082_10151828605247642_79020582_nErtirjec Teklay Azerya- drugič zapored kralj Grintovca (Foto M. Rekar)

Letos pa moram reči da se me končno drži sreča, da sem lahko uspešno in brez poškodb treniral skozi celotno sezono. Teka na Grintovec sicer nisem postavljal v prvi plan. Tudi pripravljal se za to tekmo nisem posebaj, saj za to letos enostavno nisem imel časa. Vseeno pa sem se glede na pretekle rezultate nadejal da bom letos krepko popravil osebni rekord.

1002540_10151828608082642_768362736_nNejc Kuhar

Tek na Grintovec je že sam po sebi zahteven. Tokrat pa je bil še toliko bolj, saj so bile prav danes v Sloveniji izmerjene najvišje temperature v zgodovini meritev. Ob štirih zjutraj je bilo na Kredarici že 13 °C, tik pred štartom pa na Grintovcu kar 21 °C. V dolini pa so se temperature gibale med 34 in 38 °C.  Zato smo vsi vedel kaj nas čaka. Pekel! Sam sem se na vročina pripravil tako da sem dan pred tekmo ogromno pil, da sem si povečal procent vode v telesu. Opeklinam si v tako močnem soncu v hribih skorajda ni mogoče izogniti. Vseeno sem se na debelo namazal s sončno kremo, saj obenem tudi rahlo hladi telo. Tako se mi je zdelo da sem odlično pripravljen za spopad z velikanom Grintovcem.

971369_10151828609492642_2125427028_nSimon Alič

Dve uri pred štartom je v Kamniški Bistrici že vse mrgolelo. Rekordno število prijavljenih tekačev (320) in pa številčni (slučajni) turisti in planinci so takoj zasedli vsa parkirana mesta. V zraku pa je bilo čutiti neko posebno vzdušje, ki je na eni strani mejilo na strah pred izzivom ki nas čaka ter drugi strani na dobrodošlico in toplino, ki nam jo nudijo organizatorji tukaj v Kamniški Bistrici.

 Začenja se najbolj vroč del proge (Foto: Meža Stane)

74023_10151828627777642_1157889377_nEdina ravnina na tekmi, v ozadju Kalški greben

Štart! Favoriti se takoj zaženejo na polno. Množica pa jim v začetni nervozi hitro sledi. Vendar tako hitro ne bo šlo dolgo. Sam zadržujem tempo in se silim da ne tečem prehitro. Dobro sem se zavedal da če me bo že pri žičnici v koncu pobralo, je tekme zame konec. V nogah pa tudi na položni poti na začetku ni čuti prave svežine.

580525_10151828707177642_122869842_n

Pri žičnici se tek začne zares. Steče mi odlično. Pravzaprav načrtno preklopim v hitro hojo. Brez vsakega napora prehitevam cele skupine tekačev. Tu nekje teče tudi premočno vodilna ženska – Mateja Kosovelj. Do druge okrepčevalnice pri zajli gre vse po načrtu. Ujamem skupino v kateri tečejo Luka Mihelič, Peter Lamovec, Mirko Janjatovič in Franci Teraž. To so tekači, ki jih najbolje poznam in vem da se jih je dobro držati. Pravzaprav mi je njihov tempo celo prepočasen.

971547_10151828623022642_206040773_nNajboljša ženska – Mateja Kosovelj – s svojim bratom Matijo, ki si je nastopu danes odpovedal zaradi svetovnega prvenstva v gorskem maratonu, ki ga čaka že naslednji vikend

Potem pa se je zgodilo nekaj in še vedno ne vem točno kaj. Preprosto me je odrezalo. Konec, ne gre več. V nekaj serpentinah izgubim skorajda minuto proti ostalim. Ravno tu pa pridem na najbolj vroč in najbolj naporen del tekme – v kotel pod Kokrskim sedlom. Sonce pripeka da bi moral pot liti v potokih iz obraza. Pa mi ne, saj v telesu ni več dovolj vode da bi se lahko potilo. Na okrepčevalnici spijem kar tri lončke vode in si za vrat stisnem osvežilno gobo prepojeno z vodo. To pomaga samo nekaj naslednjih serpentin. Sedaj je tu del, kjer bi moral teči, pa ne gre. Številni navijači me spodbujajo vsakih nekaj korakov. Sam pa navadne hoje nisem več sposoben. Rad bi se odzdravil, tako rad bi vam rekel hvala, pa enostavno nimam moči da bi kaj rekel nazaj.

1011568_10151828707692642_178706276_n

Na Kokrsko sedlo se privlečem komajda pod eno uro. Tekma je sedaj že izgubljena. Moči v nogah nimam več da bi lahko še napadal. Samo še čakam da bo tekme konec. Pa me čaka še 700 višincev do vrha. Ravnino pod Jamami suvereno, previdno, pretečem. Potem pa se spet začne strmina prek Ovnovih čir. Tu bi moral eksplodirati, tukaj bi moral napeti mišice. Pa enostavno ne morem več. Le še počasi stopicljam. V glavi se mi vrti, izgubljam smisel za orientacijo. Zdaj več ne vem kaj je levo in kaj je desno. Vsakih nekaj korakov se zaradi dezorientiranosti spotaknem. Napredujem neznansko počasi, pa enostavno ne morem hitreje. Še bolj mi pade motivacija, ker me prehitevajo številni tekači.



Prihod tekmovalcev v cilj (Video: Andrej Jeglič)

Končno nastopi streha Grintovca, kjer je zaradi višine, končno manj vroče. Želel bi čez te zadnje ovinke hitreje, pa enostavno ne gre. Navijači in gledalci med spodbujajo, čeprav vedo da danes svojega “dela” nisem opravil dobro. V cilj se privlečem popolnoma dezorientiran, megli se mi pred očmi. Nekaj sekund si nisem mogel niti zbistriti pogleda ter se odzivati na klice prijateljev. Čas v cilju pa je bil 1 h 49 min 21 s, kar je slabše kot če bi tekel v svoji nočni mori.  Ampak tudi porazi so del športa. Sedaj pa si bom vzel kak mesec odmora od gorskega teka in se posvetil šolskim in drugim obveznostim. Jeseni pa bom spet začel teči.

prihod v cilj 2Prihod v cilj 

Grintovec je letos drugič zapored zmagal Eritrejec Taklay Azerya. Tudi njega je zdelala vročina, saj je napovedoval rekord proge, tekel pa 5 minut slabše kot lani (1 h 22 min 14 s). Drugi je bil Nejc Kuhar, tretji pa Evropski podprvak v gorskem teku Alex Baldaccini. Med ženskami je zmagala Mateja Kosovelj pred Hrvatico Veroniko Jurisić ter Čehinjo Ivo Milesovo.

577167_10151487585565806_1593709118_n 1005350_10151487583300806_1062190954_nKlemen Triler je znan po tem da se med tekom “smeji”, čeprav sam pravi da je ta smeh odraz neznanskega trpljenja. Danes je zopet odtekel odlično in zasedel 6. mesto. Nič bolj prijetno ni bilo Nejcu.

Čestitke vsem za nastope na današnjem res zelo težkem teku! Hvala vsem naviječm! Poglavje čestitk zase pa si zaslužijo Papeževi za še  brezhibno in fenomenalno izpeljano prireditev.  Tekma je bil letos res na visokem nivoju, prav tako je štela za svetovni pokal v gorskem teku (Grand Prix).

osvežitevPo tekmi je prijala osvežitev v ledeno mrzli Kamniški Bistrici



REZULTATI: http://www.kgtpapez.si/uploads/PDF2/Grintovec2013_4567.pdf
FOTO Andrej Tratnik: https://plus.google.com/photos/113809483809570725409/albums/5905729552387348225
FOTO Stane Meža: https://plus.google.com/photos/107941249248356261168/albums/5905702170479295521
FOTO Marjan Rekar: https://www.facebook.com/media/set/?set=a.10151828601357642.1073741878.240050787641&type=1
FOTO Polona T. Mlakar: https://www.facebook.com/lonimak/media_set?set=a.10151487582550806.1073741831.508265805&type=3
FOTO Mirko: http://imgur.com/a/1pWdk
Arhiv:

11. Tek na Grintovec (2008): http://bojanambrozic.wordpress.com/2008/07/27/11-gorski-tek-na-grintovec/
14. Tek na Grintovec (2012): http://bojanambrozic.wordpress.com/2012/07/29/14-gorski-tek-na-grintovec/
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged 15. gorski tek na grintovec, 15. gorski tek na grintovec 2013, 15. gorski tek na grintovec 2013 rezultati, 15. gorski tek na grintovec rezultati, 15. tek na grintovec rezultati, 15. tek na Gritnovec, gorski tek na girntovec 2013, gorski tek na grintovec, grintovec, grintovec 2013, grintovec 2013 fotke, grintovec race, grintovec race 2013, grintovec race 2013 fotos, grintovec race 2013 photo, grintovec race 2013 photos, grintovec rezultati, grintovec tek, kgt papež, klub gorskih tekačev papež, rezultati 15. tek na grintovec, rezultati tek na grintovec, rezultati tek na grintovec 2013, rezultati teka na grintovec, tek grintovec 2013, tek na grintovec, tek na grintovec 2013 foto, tek na Grintovec 2013 rezultati, tek na grintovec foto, tek na Grintovec foto 2013, tek na grintovec rezultati, tek na Grintovec slike, tek na gritnovec fotke, video tek na grintovec	 | 2 Komentarjev
Dolomites vertical kilometer in Salewa cup
Posted on julij 22, 2013 by Bojan Ambrožič
Trening gorskega teka je naporna reč. O tem ni nobenega dvoma.  Vendar ta vikend so bili vsi preživeti napori več kot poplačani, saj sem s kolegi udeležil dveh po eni strani ekstremni, a hkrati zelo lepih tekem v gorskem teku. To so tekme za katere se živi.

dfdsfdsfds

Najprej smo se odpravili v Canazei – eno izmed glavnih turističnih središč v Dolomitih, kjer smo se udeležili Evropskega prvenstva v vertical kilometru. Gre za disciplino gorskega teka, kjer je treba premagati natanko 1000 m višinske razlike. Proge pa so običajno zelo strme. Ta v Canazeu velja za eno najtežjih, saj 1000 m višinske razlike premaga zgolj v 2.1 km. To pomeni da je na papirju v povprečju skorajda tako strma, kot Planiška velikanka, na katero smo letos že tekli. Zaradi strmine proge večina tekmovalcev ne teče, ampak hitro hodi. Lahke karbonske pa so že skorajda obvezen pripomoček. Lani je na tej tekmi zmagal naš najboljši turni smučar Nejc Kuhar. Izkušnje pa je z mano delil tudi Klemen Triler, ki je na tekmi nastopil pred tremi leti.



Edina podobna tekma v Sloveniji je Storžič vertical kilometer. Čas s te tekme mi je bil glavni orientir. Glede na to da sem bil takrat v slabi formi sem pričakoval da bom tokrat tekel krepko pod 40 min. Vseeno pa nisem od sebe pričakoval preveč, saj letos zelo malo treniram v hrib.

dolomites vertical kilomter_routeTrasa Vertical kilometra

Najprej so bili na vrsti štarti rekreativnih tekačev. Sam pa sem tekel v zadnji skupini skupaj z vsemi favoriti in člani reprezentanc. Začetek tekme je bil ekspresno hiter. Proga pa je bila mnogo preozka za vseh 50 tekmovalcev. Zato je prišlo do prerivanja. Sama proga sicer ne poteka po planinski poti, ampak direktno naravnost navzgor skozi gozd in kasneje čez gorske travnike. Za potrebe tekme zgolj pokosijo podrast in travo v širini ca. dva metra. Sam sprva tečem povsem na zadnjem mestu, tik pred mano pa je Luka Mihelič. Na Evropskem prvenstvu v gorskem teku sem tudi začel tako rezervirano in kasneje pridobil precej mest. Tokrat pa se šprint kar ni hotel ustaviti in nič ni kazalo da bom lahko koga lahko sploh prehitel.

dfssdfdsfsdCilj tekme

Prvih 200 višinskih metrov je najbolj položnih. Takoj za tem sledi kratek spust. Potem pa se je začela strmina, kot jo sam še nisem videl. Nisem verjel da je lahko sploh tako strmo. Z velikim naporom pridobim kakšnih pet mest. Tekmeci so sicer zelo blizu, a nimam moči da bi hitreje hodil. Palice pa mi niso prav v veliko pomoč, saj prvič v življenju tečem na tekmi z njimi. Vendar je ponekod preprosto tako strmo da bi brez palic lahko šel samo po vseh štirih. Na 500 metrih se proga za trenutek položi čez snežišče. Navadno bi to lahko z lahkoto pretekel. Vendar nimam moči da bi preklopil v tek.

sdsdsadasdasd

Vroče je, večinoma tečemo celo brez dresov, zgolj s štartnimi številkami. Začnem še dodatno izgubljati. Tako da za mano ostaneta samo dva tekača. Povsem mi pade motivacija, saj tako slabo še nikoli nisem nastopil na nobeni tekmi. V cilj se privlečem povsem brez moči. Čas 41 min 45 s, pa je tudi veliko razočaranje. Bojim se tega reči, ampak enostavno ta tekma je bila prestrma zame. Nejc Kuhar pa je tudi letos nastopil odlično in v izredno močni konkurenci zasedel četrto mesto. Zmaga pa je odšla seveda v roke Španski živi legendi gorkega teka in ultrateka Killiano Jornetu z novim rekordom proge 32 min 43 s. Rekord discipline vertical kilometer pa še vedno nosi, tokrat drugo uvrščeni, Urban Zemmer s časom 30 min 27 s. Le še vprašanje časa je kdaj se bodo prvi tekmovalci spustili pod magično mejo tridesetih minut. Na tej progi verjetno ne, saj je prezahtevna. Proga za rekorde je Fully v Švici, ki poteka po trasi nekdanje zobate železnice. Tam proga 1000 m višinske razlike premaga v le 1.9 km.

dolomiti vertical

Sicer pa me slab rezultat na tekmi ni spravil v slabo voljo, saj  je bilo vreme fantastično. Razgledi pa fantastični na Dolomitska velikana Piz Boe in Marmolado. Vsi ti mogočni dolomitni velikani nosijo svojo posebno zgodbo zapisano v kamnu. Gora na katero pa smo mi tekli, pa je prav zanimivo zgrajena iz konglomerata. Konkretno sem o geologiji in nastanku Dolomitov že razpisal v tem prispevku: http://bojanambrozic.wordpress.com/2011/08/15/geoloska-ekskurzija-v-dolomite-12-14-8-2011/

na verticalu

URADNI REZULTATI: DOLOMITES VERTICAL KILOMETER: http://www.sportrentino.it/public/allegati/117/vertical_km_ordine_d_arrivo_maschile.pdf
Naslednji dan smo se odpravil iz Dolomitov na Južno Tirolsko v Ötztalske Alpe na Južnem Tirolskem, natančneje v vasico Pfelders. Tu nas je že naslednji dan čakala tekma -15th Salewa cup. Gre za res pravi visokogorski gorski tek. Štart tekme je na višini 1622 m, cilj pa pri koči Sttetiner na višini 2875 m, kar je za primerjavo 11 m višje od našega Triglava. Proga pa ni strma, saj se za 1255 višincev vzpne v 10.4 kilometra. To je konfiguracija proge, ki bi morala ustrezati, saj sem v zadnjem obdobju pripravljal na takšne proge.

planina

Dan je bil prelep da bi počivali (čeprav bi morali). Zato smo se že kmalu po prihodu odpravili na ogled proge. Lepote pokrajine so me res navdušile. Tekli smo navzgor po čudoviti zeleni dolini, nad nami pa so kipeli sami še na debelo zasneženi tritisočaki. Tudi kamninska sestava je tu povsem drugačna, saj prevladujejo metamorfne kamnine. Predvsem filiti in blestniki, ki jih gradi sljuda muskovit. Zato se skale bleščijo na sončni svetlobi.

trije musketirje

Skupno se nas je za tekmo zbralo sedem Slovencev (Nejc Kuhar, dr. Peter Lamovec, Klemen Triler, Bojan Ambrožič ter Cene in Matjaž Rakušček). Vsi smo tekli za ekipo Sttetiner-Norica-Team-Slovenia. Gotovo pa bo veljalo da še nikjer nisem doživel toliko gostoljubja, kot na tej prireditvi. Lahko sem samo užival in z nestrpnostjo čakal tekmo.

salewa cup Mulatjera do koče Steittner je zelo hitra in udobna za tekaški korak

Naslednji dan smo se zbudili v še eno čudovito jutro, ki je napovedalo vroč dan. To je meni ustrezalo, saj raje tečem v vročini kot mrazu, sploh na visoko nadmorski višini. Na štartu se nas je zbralo dobrih 300 tekmovalcev. Prve 3.4 kilometra je proga skorajda ravninska, saj se vzpne zgolj za 150 višincev. Tu se najbolje odrežejo atletske noge. Gorski tekači pridemo na svoj račun nekoliko kasneje. Po ravnini tečem zelo solidno, nekaj metrov za vodilno skupino tekmovalcev v kateri sta od naših še Peter Lamovec in Nejc Kuhar. 500 metrov preden se začne gorski del proge, nekoliko popustim v tempu da se spočijem. To zato ker sem vedel da je na koncu ravnine ključni moment tekme. Če tam ne bom sposoben več napadati, je tekme zame konec.

gorskotekaška idilaGorsko-tekaška idila

cilj

Na srečo me ne odreže. Torej vendarle nisem začel prehitro. Od tu dalje proga poteka po ostro zaviti mulatjeri. S tem da je tek po bližnjicah strogo prepovedan. Meni to ustreza, saj ni več nobenih menja v ritma. Preprosto tečem v enakomernem tempu in pridobivam mesto za mestom. Tudi vodilna skupina tekmovalcev ni več daleč pred mano. Žal nimam ob sebi nikogar, ki bi me lahko “potegnil” do te skupine. Pač pa le serpentino ali dve za mano tečeta Luka Mihelič in Klemen Triler. V strmejših delih rpoge se mi povsem približata, na ravnem jima pobegnem. Po slabi uri teka proga pripelje v obviselo dolino pod goro Hochwilde.  S tod se v daljavi že vidi kočo Stettiner, kjer je cilj. Še vedno se počutim odlično in ne popuščam. Slabše se odrežem le na tistih delih proge, kjer so snežišča, saj me na snegu kar premetava. V cilju pritečem kot absolutno deseti. Nejc Kuhar je bil odličen drugi; zaostal je le za zmagovalcem Hannesom Runggerjem. Ekipno pa smo uspeli obraniti lansko zmago.

 mulatjera tekTek je potekal po prijetni mulatjeri

steittner hutteSteittner hutte (2875 m)

Pri koči, čeprav na višini Triglava, je bilo nenavadno toplo.  Zato sem se odločili da se povzpnemo še na goro Hochwilde, ki je z višino 3482 m, najvišja v okolici. Dostop na goro tehnični ni zahteven. In ker po poteka večinoma po južnem grebenu, snežišč tudi ni veliko.

hochwildeNa vrhu gore Hochwilde (3482 m) z ledenikom Gurgler Ferner za ozdaje

Smo pa z vrha občudovali obsežne ledenike, ki ležijo na severni (Avstrijski) strani gore. Pa v resnici to niso edini ledeniki. Tudi sama tekma, je potekala prek neke vrste ledenika. Dolina pod kočo Stettiner je na prvi pogled videti brez ledu. A, videz vara. Led je, ampak je skrit pod gruščem in skalami. Taki vrsti ledenika pravimo kamninski ledenik. Tudi ti ledeniki se počasi premikajo. Za razliko od “pravih ledenikov” jih imamo nekaj tudi v naših hribih, saj so manj občutljivi na segrevanje ozračja.

hochwilde2

URADNI REZULTATI: 15th Salewa cup berglauf: http://www.passeiertal.it/smartedit/documents/download/2013-berglauf-ergebnisliste-nach-kategorie.pdf
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged cima altissima, dolomites ertical kilometer, dolomiti, hochwilde, oetztalske alpe, pfleders, salewa berglauf, salewa cup, steittenr hutte, vertical kilometer	 | 2 Komentarjev
Tek na Triglav prek Planike
Posted on julij 13, 2013 by Bojan Ambrožič
Vsi vodniki smo isti. Že res da radi vodimo v kakšne skrite in malo znane kotičke. Ampak vseeno je en čisto poseben užitek peljati kolege na Triglav. Tako sem kolega Dejana in Danila peljal na gorsko-tekaški krst na Triglav. Zame pa je bil to že peti tovrsten tek.

Z ogrevanjem smo začeli na Zasipski planini v Krmi. Tik pred tem pa sem dobil SMS Klemena Trilerja če želim jutri teči na Kredarico. Očitno bo ta vikend Triglav kar oblegan z gorskimi tekači. To me nič ne čudi, saj je le še točno 14 dni  do Gorskega teka na Grintovec. In ta vikend je zadnja priložnost za piljenje forme. Moja forma je malce na stranpoti, saj sem zaradi priprav na Evropsko prvenstvo v gorskem teku treniral predvsem hitrost in ravnino. Med tem ko si potrebnih višincev in pa moči v nogah nisem uspel nabrati.

Fotografija0128_dasa

Pri Lesi v Krmi smo pritisnili štoparice in se zagnali proti Triglavu. Iz preteklih podobnih treningov se mi je zdelo da imam največ rezerve še v spodnjem ravninskem delu proge, ki sem ga doslej vedno pretekel prepočasi. Zato sem se že na začetku precej resno zagnal. Ali je to napaka ali ne bo na vrhu pokazala štoparica. Pa tudi ni važno, saj ravno zato so treningi da se delajo napake. Na teku na Grintovec pa si prehitrega začetka res ne gre želeti.

Fotografija0131_fsfdfds

Lepo nam gre v začetnem kilometru skozi bukov gozd v spodnji Krmi. Potem pa smo prišli nad gozdno mejo, kjer je za tek precej neprijeten grušč. Zato sem tu večino časa raje hitro hodil. Dejan mi še vedno tesno sledi, Danilo pa se je odločil za nekoliko bolj rezerviran tempo. Na vrhu gruščnatega pekla, kar preletimo ravnico Vrtačo in se zaženemo v breg proti Malemu polju. Na Malem polju je zadnja priložnost za predah, saj kasneje strmina več ne popušča.

Fotografija0141_dasdasdas

Pri koritu na koncu Malega polja smo zavili na bližnjico po strmih travah proti Prgarci. Naš vmesi čas pri pastirskem stanu je bil le 5 sekund slabši, od mojega lanskega časa (40 min 15 s). Na strmini pod Kurico pa se mi je že začelo močno poznati da v nogah nimam dovolj višincev. Skorajda celotno pot od Prgarce do Konjskega sedla z Dejanom prehodiva. Na Konjskem sedlu sva komajda pod eno uro (59 min 15 s). Vendar je sledilo olajšanje, saj je pot proti Planiki, veliko lepša in položnejša kot ta pod Kurico.

Fotografija0138_4534534Triglavski ledenik letos prekrivajo še obsežna snežišča. Primerjavo z lani dobite tule.

In res nama proti Planiki kar dobro steče. Tek ni najlepši, ampak vseeno se hitro dvigava pod južna ostenja Triglava. Zaradi goste megle spregledava eno ali dve hitri bližnjici. Vseeno sva na Planiki dokaj solidno v 1 h 18 min. Takoj za Planiko se pot vzpne še čez eno večje snežišče. Vendar le to zaradi številnih stopinj in  južnega snega ne predstavlja nobenih težav. Takoj za tem pa se začne še boj s klini in jeklenicami proti vrhu Triglava. Če bi človek prišel do tu spočit, bi lahko marsikaj pridobil na času. Tako pa le gre tako hitro kot še dopuščajo noge.

sddsdasdasdasadas cscdsfdsfdsfds

Na našo veliko srečo je ljudi na Triglavu zelo malo. Celo pot smo jih srečali mogoče le en sam ducat. Razlog je bil verjetno v tem da je bilo napovedano slabo vreme. Vendar smo naleteli na idealno vreme za gorski tek. Temperature ravno prijetne in pa pravo brezvetrje. Prav na vrhu Triglava se je pokazalo celo Sonce. Tako da je bilo gor celo topleje kot v dolini. Na vrhu pritečem v 1 h 50 min, kar je moj daleč najslabši čas. Kmalu za tem pa na vrh prisopiha še Dejan. Danilo pa se je odločil da bo tekel le do Planike.

S Triglava sestopiva proti Kredarici, saj me zanima kako so lani popravili pot. Prej so bili na tej poti skorajda samo klini, brez jeklenic. S pojavom in (na srečo) tudi z množično uporabno samovarovalnih kompletov pa je postalo logično da se klinom pridružijo še jeklenice. In res je sedaj pot zelo lepo ojekleničena, nekje celo dvojno. Debate o tem ali je to potrebno ali ne bom prepustil drugim. Vsekakor menim da je bila odločitev pravilna. Na Triglavu tako ali tako že dolgo časa ni ničesar več “naravnega”. Nove jeklenice pa samo dodatno prispevajo k varnosti. Snega na Triglavu (razen pri Aljaževmu stolpu) ni več, tudi snežišča ob vstopu v plezalno pot na Kredarici je izginilo. Je pa zato še ogromno snega na območju Kotla oz. Triglavskega ledenika.

Arhiv tekov na Triglav:

Tek na Triglav s Krme, 2012
Tek na Triglav z Vrat, 2010
Tek na Triglav po Dolini sedmerih Triglavskih jezer, 2010
Tek na Triglav s Krme, 2009
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged gorski tek, gorski tek na Triglav, na triglav krme prek planike, razmere na triglavu, sneg na triglavu, snežne razmere na triglavu, tek na Triglav, tek na triglav s krme, Triglav, triglav s planike	 | Komentiraj
12. Evropsko prvenstvo v gorskem teku, Borovets 2013
Posted on julij 8, 2013 by Bojan Ambrožič
Pred mesecem dni je na Ratitovcu potekala izbirna tekma, kjer sem se uspel uvrstiti v Slovensko reprezentanco za nastop na Evropskem prvenstvu v gorskem teku. To ni bilo prvič da sem uspel prebiti v reprezentanco, saj sem se pred petimi leti še kot mladinec udeležil Svetovnega prvenstva v gorskem teku v Švici. Zato sem bil zelo vesel da se mi je po tolikih letih spet uspelo preriniti med najboljše Slovenske tekače.

reprezentancaSlovenska reprezentanca v gorskem teku (Zgoraj z leve: Simon Alič, Jošt Lapajne, Edvin Kosovelj, Anže Božič, Rok Bratina, Mitja Kosovelj, Tim Kovačič, Gašper Bregar, Bojan Ambrožič, Borut Malavašič in Rafael Krkoč. Spodaj z leve: Lea Einfalt, Lucija Krkoč, Mateja Kosovelj, Neja Kršinar, Monika Bajc in Andreja Godec)

Bil sem poln entuziazma da bom lahko nastopil na tako velikem tekmovanju. V načrtih sem si sestavil zelo težak plan treningov, ki je ustrezal konfiguraciji proge, ki me čaka na Evropskem prvenstvu. Žal pa sem imel na pripravah kar nekaj težav, zaradi česar nisem uspel trenirati na takem nivoju kot bi  si želel.

 musala 1Masiv Musale in pa zadnjih šest naše kilometrov proge

Evropsko prvenstvo v gorskem teku je letos že drugič v zgodovini potekalo v Bolgariji. In sicer v smučarskem središču Borovets, ki leži na pobočjih Musale (2925 m) - najvišje gore celotnega Balkana. Celo veliko bolj znani Grški Olimp je 14 metrov nižji od Musale. Zato sem sklenil teči na vrh gore, če bo le čas. Musala (podobno kot pri nas Triglav) predstavlja center narodnega parka Rila, ki zajema Rilsko pogorje, kot najvišji del Rodopskega gorovja. 

ogled progeOgled proge

V Borovets smo prispeli po 16 urah (večinoma nočne) vožnje. Ker dolga vožnja izžame noge, smo se odločili da si jih pretegnemo tako da se odpravimo na ogled proge. Članska proga je dolga 11.8 km s 1152 m višinske razlike. Začetek je bil v centru Borovetsa na nadmorski višini 1350 m, cilj pa na zgornji postaji gondolske žičnice na višini 2360 m. Vmes pa se proga celo vzpne na 2460 m, kar je že skorajda višina Kredarica. To pa so že take nadmorske višine, kjer pomanjkanje kisika že znatno vpliva na športne dosežke. Mene je pa precej bolj kot kisik, skrbel kilometer dolg spust pred ciljem. Zelo mi je odleglo, ker se je izkazalo da tehnično ni zahteven. Pa tudi če si že tu zvijem gleženj, pridem do cilja tudi po kolenih, če bo to treba.

otvoritev 3 otovortev zastava

Otvoritvena slovesnost

1069418_348507785252092_388684221_n

Naslednji dan smo skorajda v celoti namenili počitku in pa tehničnim pripravam na tekmovalni dan ki bo sledil. Zvečer je potekalo slovesna otvoritev prvenstva s prihodom vseh reprezentanc na prizorišče. Potem pa je le nastopil ta veliki tekmovalni dan. Na srečo sem se počutil odlično. Tudi nervozo sem pustil na stranišču. Štart je bil v bližini našega hotela, tako da ni bilo odvečnih skrbi s prihodom na prizorišče. Štart članov je bil nazadnje. Zato smo lahko štarte mladincev in članic opazovali kar s hotelskega balkona.

žičnicaKabinska žičnica pripelje na višino 2350 m

Tekmovalni program pa so odprle mladinke. Tu smo Slovenci imeli velikega aduta – smučarsko tekačico Leo Einfalt. Glede na njene odlične rezultate vse kaže da gre po poteh Petre Majdič. Lea je upravičila vlogo ene izmed favoritinj in osvojila bronasto medaljo. Takoj za tem so se na 8 km dolgo progo s 1015 m višinske razlike podali mladinci. Zmaga je odšla v turške roke, med našimi pa je z odličnim šestim mestom presenetil Rok Bratina. Rok se sicer ukvarja s cestnim kolesarstvom. Pred nekaj meseci pa je na kolesu doživel hujšo nesrečo, zaradi česar ni mogel več trenirati in se je odločil da se preizkusi v gorskem teku. Še grdo poškodovan se je na teku v Planici uvrstil med deseterico. Tokrat na Evropskem prvenstvu pa je dosegel celo najboljšo slovensko mladinsko uvrstitev.



1014024_348508025252068_533589544_n 1069408_348508325252038_1880593433_n

Mladinca  Lea Einfalt in Rok Bratina

Na isti progi kot mladinci so nastopile tudi članice. Zmagala je Avstrijska atletinja Andrea Mayr, sicer specialistka za gorski tek navkreber. S tretjim mestom ji je tesno sledila naša gorska tekačica Mateja Kosovelj. Le kdo bi si mislil da bo Slovenija odnesla z enega prvenstva odnesla kar dve medalji.

954617_348509291918608_227425988_n

1045167_348509598585244_1749983685_n

V ciljnih metrih

Nazadnje smo se na najdaljši progi pomerili še člani. Konkurenca je sestavljalo 76 tekačev iz več kot 20 držav. Sam sem vedel da ne bom ravno med najboljšimi. Poleg tega  nisem bil v najboljši formi. Zato nisem imel nobenih pričakovanj. Od sebe sem zahteval le to da iz sebe iztisnem vse atome moči. V štartnem prostoru sem se postavil čisto v ozadje, saj sem vedel da bo štart hiter in nisem hotel da me “povozijo”. In res je bil štart ekspresen. Pri nas tega nismo vajeni, saj se ponavadi zažene le najboljših nekaj tekačev. Po 200 metrih se je začel prvi položen klanec. Že tu so omagali slabše pripravljeni tekači. Naslednja dva kilometra se je proga položno vzpenjala po kolovozu. Ves čas sem počasi pridobival na mestih.

lea einfalt bronNajboljše mladinke

Po dveh kilometrih pa smo pritekli do prve resne strmine na progi. Tu sem kar po tekoče traku prehiteval tekače. Zelo sem se že približal tudi reprezentančnemu kolegu Gašperju Bregarju. Prehitel sem tudi dva Turka, ki sta v klanec hodila, vmesne ravnine pa sta dobesedno prešprintala. Tako smo se prehiteli najmanj petkrat. Želel bi si da se ta del ne bi končal, saj sem zelo dobro ujel korak. Ustrezala mi je tudi podlaga, ki je bila nekoliko specifična zgrajena – iz preperine granitnih kamnin. Žal je po klancu po treh kilometrih zmanjkalo strmine. Na ravnem pa  tudi optimalno pripravljen nisem konkurenčen. Višje je proga postala vse bolj tehnično zahtevna, saj smo nekaj časa tekli celo po potoku. Gleženj je zaenkrat tudi še ostal cel. Na sedmem kilometru je proga zopet postala strma. Večina tekačev pred mano je tu hodila, sam pa sem klanec pretekel z lahkoto in pridobil nekaj mest. Dober kilometer pred ciljem smo prišli do najbolj strmega dela proge. Tu je bilo tako strmo da nihče ni tekel. Vseeno sem sam s hitro hojo pridobil še eno mesto. Proga je bila tudi travnata, mehka, prav užival sem. Vendar me je v mislih že spreletaval srh da se bo zdaj zdaj začel spust. In res sem si po le nekaj metrih spusta zvil desni gleženj. Na srečo sem si gleženj zvil dokaj hitro, ko še nisem razvil velike hitrosti teka. Zato sila ni bila velika in poškodba ni bila tako huda kot bi bila. Po zvinu sem nadaljeval brez ustavljanja,  vendar je bil tek bolj podoben šepanju. Potem pa sem pritekel mimo reprezentančnih kolegov, ki so tak oglasno navijali da sem pozabil na gleženj in uspel iz sebe iztisniti tisto zadnje kar je ostalo.

mateja kosovelj bronNajboljše članice

V cilju smo bili deležni celovite oskrbe. Organizatorji so poskrbeli za vsakega slehernega udeleženca, ponudili kisik, zdravnika. Sam na srečo tega nisem potreboval. Pač pa je v nezavest padel nek Turški atlet, ki sem ga prehitel že v začetnem delu tekme. Prepričljivo zmago si je pritekel Italijan Bernard Dematteis. Šestkratni Evropski prvak in  naš znanec z Grintovca, Planice in Šmarne gore Ahmet Arslan je končal na tretjem mestu. Naš najboljši gorski tekač Mitja Kosovelj je v zelo zgoščeni konkurenci zasedel 14. mesto. Sam sem zasedel 54. mesto.

lea z medaljo družina kosovelj

Lea in Mateja

Povratka v dolino smo bili v Slovenski reprezentanci zelo veseli, saj smo komaj čakali na podelitev bronastih kolajn Lei Enfalt in Mateji Kosovelj. Res sta odtekli vrhunsko.  Uspehu smo kot se spodobi nazdravili s penino. Še enkrat hvala dragi kolegi in kolegice za vaše vrhunske dosežke v gorskem teku, da te vrstice lahko pišem s takim veseljem! Prav tako hvala trenerski ekipi v postavi Rafael Krkoč, Edvin Kosovelj in Borut Malavašič, za dobro organizacijo in podporo tekmovalcem. Enako velja tudi velika zahvala Bolgarskim gostiteljem, ki so z vrhunsko organizacijo prvenstva prekosili sami sebe.

1013496_10152477817666808_639195213_nTakole smo nazdravili uspehom

URADNI REZULTATI: http://borovets2013.eu/
Uradno poročilo na Gorski teki: http://www.gorski-teki.si/objave/2013/EP2013_porocilo.pdf
Mladinke:
1.mesto: Albrecht Melanie,GER: 25:49
3.mesto: Lea Einfalt: 27:06
35.mesto: Monika Bajc: 33:16
Mladinci:
1.mesto: Ramazan Karagos, TUR: 48:51
6.mesto: Rok Bratina: 51:29
24.mesto: Anže Božic: 55:13
28.mesto: Jošt Lapajne: 55:43
32.mesto Tim Kovačič: 56:49
Članice
1.mesto: Andrea Mayr, AUT: 51:49
3.mesto: Mateja Kosovelj: 53:08
27.mesto: Lucija Krkoč: 58:42
29.mesto: Neja Kršinar: 59:24
54.mesto: Andreja Godec: 1:07:42
Člani
1.mesto: Bernard Dematteis, ITA: 56:30
14.mesto: Mitja Kosovelj 59:56
44.mesto: Simon Alič     1:04:13
47.mesto: Gašper Bregar 1:04:35
54.mesto Bojan Ambrožič   1:08:02
Arhiv svetovno prvenstvo v Crans Montani: http://bojanambrozic.wordpress.com/2008/09/15/world-mountain-running-trophy-2008-crans-montana-14-9-2008/
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged bolgarija, borovets, EP v gorskem teku, evropsko prvenstvo v gorskem teku, musala	 | 1 komentar
5. Gorski tek na Malo goro
Posted on junij 25, 2013 by Bojan Ambrožič
Na dan državnosti sem se v zadnjih petih letih udeleževal Teka na Vršič. Gre za lep in dobro organiziran gorski tek, kateremu ne gre prav ničesar zameriti. Vendar me je Klemen Triler prepričal da pozna še lepši gorski tek – na Primorskem! “Ja, kje le pa tam najdejo progo za gorski tek?” sem spraševal. Vedel pa sem da ne bom razočaran, saj ima Klemen tako kot odlični Kuhar (Nejc) zelo dober okus za dober tek.



Prvih pet (Video: Dejan Vettel)

Gorski tek na Malo goro poteka z vasi Kamnje v Vipavski dolini skorajda na vrh Čavna. V slabih petih kilometrih pa premaga 800 m višinske razlike, kar ga že po profilu uvršča med strmejše teke pri nas. Po včerajšnji ohladitvi za 20 °C so bili pogoji za tek idealni. Sonce pa je prišla na Primorsko iskati obsežna Gorenjska odprava, naveličana dežja.

ZUp2ciIh

V prvem kilometru smo tekli po asfaltu skozi idilični kraško vasico Kamenje. Potem pa smo zavili na  sveže pokošene travnike. Vzporedno s travniki sicer poteka grd kolovoz, a so se organizatorji potrudili pokositi travo in nam tako omogočili tek po mehki podlagi. Še vedno tečemo v strnjeni skupini, saj Simon Alič še hrani svoje moči. Takoj ko smo zavili v gozd, pa Simon ni več zmogel teči počasi. Za njim sem se kot v naprej izgubljeni bitki zapodil s Klemenom Trilerjem, Lukom Miheličem in Markom Tratnikom. Klemen je Simonu nekaj časa še lahko sledil, potem pa je tudi on popustil. Tudi sam sem se hitro znašel v težavah, saj v nogah nisem imel dinamita, kot ga imam navadno. Odnesel mi ga je običajen prehlad, ki sem ga prebolel v preteklih dneh. Zato pravo formo še lovim.

1010031_4340364646761_172538139_n

Pač pa je Lukah Mihelič pokazal koliko moči premorejo njegove noge. Sedaj trasa teka poteka skozi gozd, ki se vse strmeje vzpenja. Luku sledim tesno za petami, vse do zadnjega kilometra. Potem pa me odreže in Luka si v hipu pribori serpentino ali dve prednosti. Proga je v zadnjem kilometru tako strma da skorajda ni mogoče teči. Vseeno je to čisti tekaški užitek, saj tečemo po udobni mehki poti posejani z iglicami. Prav zato ni bilo na tej tekmi nikogar, ki bi nezadovoljen prečkal cilj. Hvala Primorci, da ste pokazali nam Gorenjcem kako se priprav lep gorski tek.

1010444_4340364766764_1697607886_n

Le ena stvar gre na tej tekmi že od vsega začetka narobe. Tekma je postala že dolgočasna, saj je Simon Alič še nepremagan na tej progi. Organizatorji so zato Simonu v spomin na njegovo že peto zaporedno zmago poklonili težak kamnit kip (bolje rečeno skalo), s katero bo kot je obljubil drugo leto tekel na hrbtu da bo tekma bolj izenačena.

QYnWbu6h

Simon Alič s svojo trofejo

Rezultati: http://www.primorskigorskiteki.si/images/rezultati_tekov/teki_2013/R_mala_gora_S2013.pdf
Povezan blogi: Plazovi v Vipavski dolini: http://bojanambrozic.wordpress.com/2011/06/09/plazovi-v-vipavski-dolini/
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged 5. gorski tek na malo goro, gorski tek na malo goro, mala gora, mala gora tek, tek na malo goro, čaven	 | Komentiraj
Rušnata in Požgana Mlinarica
Posted on junij 22, 2013 by Bojan Ambrožič
Tako dolgo že nisem bil v hribih da mi že skorajda voda teče v grlo, saj moram tudi letos prehoditi kar lep kos poti. Tokrat sta na vrsto prišla Rušnata in Požgana Mlinarica. Težko bi tema dvema vrhovoma rekel gori, saj sta le vršiča v dolgem grebenu med dolinama Kot in Vrata. Drobna ostanka tistega kar so mogočni ledeniki “pozabili” izdolbsti.

22062013 (46)2

Začel sem v Lengarjevem rovtu v Kotu. Lovska pot se od markirane poti proti Staničevemu domu odcepi po 350 metrih. Za tem  še 200 m sledimo kolovozu ob hudourniku. Za tem pa sem zavil desno navzgor na lovsko stezico. Pot kmalu prečka potok, potem pa se začne strmo vzpenjati v ključih.  Steza mi je zelo všeč, saj je luštna, strma in omogoča lep gorski tek. Velikokrat pa vmes ponudi tudi razgled na severno steno Rjavine. Ta je bila še v hladni sence, med tem ko je v mene Sonce dobesedno nažigalo. To sem razumel kot dober trening za gorski tek v vročini. Čez čas pot začne prečiti v desno med lepimi macesni in gorskimi senožeti.

Rušnata mlinaricaNa Požgani Mlinarici

Potem pa se pot vzpne levo na greben med Kotom in Krmo. Tu je bilo gorskega teka konec, saj je pot od tu dalje prezahtevna (in prenevarna) za tekaški korak. Kmalu steza in gozda pride na plan. Greben je že na začetku izpostavljen in pripelje na prvi neimenovan vršič (na njem je samo možic). Kot velja za vse grebene, so bili razgledi fantastični. Nadaljeval sem naprej proti Rušnati Mlinarici.

greben mlinaricGreben Mlinaric

Kmalu za prvim vršičem se pojavi skalni skok, ki ga označuje odpuljena jeklenica. Skok se da najlažje premagati desno po ruševju. Za skokom je teren nekaj še naprej zelo strm, potem pa se položi na naslednjem vršiču. Rušnata Mlinarica je sedaj že bližje. Vendar nas do nje čaka še en siten prehod v škrbino. Ta greben je na srečo dovolj nizek da se da pri plezanju precej pomagati z obešanje za ruševje. Pri tem spustu pa tega luksuza ni. Na drugi strani škrbine sledi strm vzpon po skrotju med ruševjem. Po nekaj manjših predvrhih sem končno na Rušnati Mlinarici. Po grebenu nadaljujem naprej še prosti Požgani Mlinarici. Greben je tu lažje prehoden kot prej. Spet je treba sestopiti v škrbino, na drugi strani pa se pot rahlo izgubi v Macesju. Poti brez težav sledimo do vrha Požgane Mlinarice.

rjavinaRjavina

Sestop nazaj po isti poti me ni nič mikal. Skoraj raje tečem 20 km iz Vrat v Kot, kot pa nazaj po grebenu. Slišal sem da se z Mlinaric da enostavno sestopiti v Vrata. Ni se mi pa niti sanjalo kje poteka ta pot. Upal sem da me bo v dolino pripeljala stezica, ki se vleče še naprej po grebenu. In res me je polomljeno ruševje  kmalu pripeljala do škrbine in manjšega melišča. Dolina Za Cmirom je bila sedaj le še lučaj daleč. Potem pa se je steza popolnoma izgubila v ruševju. Debelo uro sem iskal kje v ruševju bi se ta pot lahko nadaljevala, brez uspeha. Sedaj ko na Google Earth-u gledam svoj GPS track vidim da sem bil le 40 m od poti, ki poteka spodaj na melišču. Še vedno pa mi ni jasno kje poteka prehod skozi sicer neprehodno gosto ruševje.

guba rjavinaOgromna guba sestavlja severno steno Rjavine in Luknje peči

Zato mi ni preostalo drugega kot da vendarle obrnem in se vrnem nazaj po isti grebenski poti. Hoja po grebenu zahteva veliko koncentracije in mirnih živcev. Takoj ko pa sem prišel na svoj teren, sem sproščen končno lahko vklopil gorski tek in odtekel v dolino. In ta je bil zaradi atraktivne poti zelo uživaški.

22062013 (129)GPS sled

Lep gorniški-pozdrav,

Bojan Ambrožič

Posted in Gorništvo	 | Tagged mlinarice, požgana mlinarica, rušnata mlinarica	 | Komentiraj
Klander Berglauf na Naßfeldriegel
Posted on junij 16, 2013 by Bojan Ambrožič
Klemen Triler, Mirko Janjatovič in jaz smo se udeležili 18. gorskega teka v mestecu Greifenbergu na Avstrijskem Korošekem.  Proga je dolga 14 km in premaga kar 1600 m višinske razlike. Cilj pa je na 2238 m visoki gori Naßfeldriegel.

k-P1080283

Prve 9.4 km proga poteka ves čas po asfaltu – zelo podobno kor je pri nas Tek na Vršič. Meni ta del proge sploh ni ustrezal, saj je bilo prepoložno. Sta pa zato eksplodirala Klemen in Mirko. In ker je bil štart šele od dveh, je šlo za peklensko uro teka v največji vročini. Višje je postalo hladneje in idealneje za tek. Zadnjih 5 km proga poteka po mestoma zelo strmi planinski poti proti vrhu gore Naßfeldriegel. Šele tu sem dobil svoj pravi gorsko-tekaški občutek v nogah in takoj pridobil nekaj mest. Tek po mehkih visokogorskih travah mi je zelo dobro del.

1017487_10201224672569487_1024471094_n

klander berglauf 15.6.2013 003

Tekmo je zmaga Avstrijec Robert Stark pred Klemenom Trilerjem in mano, Mirko pa je bil peti. Skratka zelo težka tekma, ki bi jo lahko primerjali le s Tekom na Vršič, če bi ga podaljšali še skorajda na vrh Male Mojstrovke.

klander berglauf 15.6.2013 011

Seveda pa smo med tekmo ves čas imeli v mislih tekače, ki so se merili na gorskem maratonu štirih občin. Čestitke vsem!

Lep gorsko-tekaški pozdrav,

Bojan Ambrožič

Posted in Gorski tek	 | Komentiraj
18. Gorski tek na Ratitovec
Posted on junij 2, 2013 by Bojan Ambrožič
Tek na Ratitovec je ena najtežjih ali pa celo mogoče najtežja tekma v gorskem teku v Sloveniji. Zato do nje gojim posebno spoštovanje. Tekma na videz ni noben ekstrem, saj proga v dolžini 12 km premaga “le” dobrih 1200 m višinske razlike, kar ni skorajda nič v primerjavi z Grintovcem. Vendar je to tekma polna pasti, ki lahko zavedejo neizkušenega tekmovalca. Letos je tek na Ratitovec štel kot izbirna tekma za nastop na Evropskem prvenstvu v gorskem teku. V reprezentanco se uvrstijo najhitrejši štirje tekači. Pred tremi leti sem bil peti in zgrešil reprezentanco zgrešil zgolj za eno mesto. Letos pa sem potihem upal da bom imel več sreče in več moči v nogah.

mitja kosoveljMitja Kosovelj

Takoj po štartu se je kot blisk izstrelil Mitja Kosovelj. Nihče mu ni hotel slediti, saj smo vsi vedeli da je razred zase. Za njim pa se je izoblikovala skupina približno desetih tekačev, kateri sta tempo narekovala Gašper Bregar in Simon Alič. Prva dva kilometra proge sta asfaltna in skorajda povsem ravninska. Sam se nisem mogel priključiti vodilni skupini, saj je zame šlo že prehitro. Sem pa svoj položaj dobro kontroliral in pazil da ne zaostanem preveč.

simon aličSimon Alič

Pričakoval sem da bosta zdaj zdaj napadla Bregar in Alič, pa se je za samostojno akcijo odločil Toni Habjan. Ko se je na tretjem kilometru proge se je pojavil prvi asfaltni klanec, so se zadeve začele postavljati na svoje mesto. Velika skupina tekačev je v trenutku razpadla, sam pa sem pa sem začel pridobivati. Habjan je bil ujet, Alič in Bregar sta glavnini “končno” ušla. Tako da sem na progi ostal skupaj s Habjanom in Domnom Zupanom. Ostali pa so začeli zaostajati. Torej mi trije smo bili sedaj tisti, ki smo se borili za zadnje preostalo (četrto) mesto, ki še vodi v reprezentanco. Vsi trije smo se tega položaja zelo dobro zavedali. Zato prav nihče ni hotel popustiti. Pa naj še kdo reče da je četrto mesto nehvaležno. Na tej tekmi zagotovo ne!

936270_10151649851451248_1155440170_n V Prtovču

Večino asfaltnega klanca proti Podlonku sem jaz narekoval tempo. Že sem upal da se bo tekma nekoliko umirila in da bom lahko malce predahnil preden se gre za res. Pa je nenadoma z napadom udaril Habjan. V trenutku si je pridobil kar kakšnih pet sekund prednosti pred mano. Sedaj sem bil jaz tisti, ki lovi. V Podlonku me je nek pozoren gledalec ob progi potolažil češ: “Bojan, tvoj gorski del proge šele prihaja!”  Tudi sam sem se tega zavedal. Vendar tudi Habjan je zadnjič na Osolniku odlično tekel v strm klanec.

mateja kosoveljMateja Kosovelj

Kratek spust skozi Podlonk, potem pa smo zavili v gozd. Zaradi dežja je bila proga razmočena in zelo blatna. Habjana sem končno ujel in se odločil da ga ne izpustim več izpred oči. Po kolovozih in blatnih poteh se ves čas izmenjava v “vodstvu”. Kako daleč zadaj (če sploh) je bil tedaj Zupan mi ni bilo jasno. Pod lovsko kočo med Podlonkom in Prtovčem je nekaj zelo strmih delov, za katere sem se že vnaprej odločil da jih bom prehodil. Habjan pa ne, in sem tudi sam moral teči. Skratka, najinemu neposrednemu dvoboju ni bilo videti konca. To je oba utrujalo in skrbelo me je da bi Zupan utegnil prav to izkoristiti v zadnjem delu proge.

dfsdsfsdfPrehod v vršno planoto

Na spustu do Prtovča sem si končno uspel pridobiti nekaj dragocenih sekund pred zasledovalcema. Tu se po tradiciji tekma šele začne. Trasa zavije na strm kolovoz, ki so ga zaradi deževij tokrat prekinjali številni potoki. Na enem mestu gre kolovoz pod in nad nekim slapom. Približno na tem mestu me napade Zupan. Na napad odgovorim povsem mirno in celo nekoliko popustim tempo. Kmalu uspem ujeti svoj pravi tekaški ritem, saj mi ta klanec zelo ustreza. Utrujenosti v nogah še ne čutim. Zupan pa končno začne zaostajati.

špela zupanŠpela Zupan

Na Povden pritečem s prednostjo dobrih deset sekund. Kje so ostali niti ne vem, ker se ne oziram nazaj. Sledil je zelo naporen del proge preko blatnih in zelo spolzkih lesenih stopnic. Spodrsnilo mi je, in edinkrat sem tu padel na progi. Sedaj je sledil le še vršni, tehnično najbolj zahteven, del proge. V nogah imam še dovolj moči da bi lahko tekel. Vendar si je ponekod treba prek skal pomagati z rokami, kar mi je uničilo ritem teka. Na skalnatem terenu sem prav s težavo lovil svoje gležnje. V pomoč so mi navijači, ki me spodbujajo, ker mi manjka le še nekaj 100 metrov do cilja in uvrstitve v reprezentanco. Zadnji del proge poteka po travnati vršni planoti Ratitovca. To je bila še zadnja v plejadi številnih menjav ritma. Tega moje noge niso zdržale – dobil sem mišične krče v obeh nogah. Še sreča da sem si pritekel dovolj prednosti pred Zupanom, ker na napad tu ne bi mogel odgovoriti.

člani Najboljši člani

V cilj mi je uspelo priteči kot absolutno četrti in se uvrstiti v slovensko reprezentanco v gorskem teku. Vsi napori težke tekme in treningov so bili v trenutku poplačani. Suvereno zmago si je pritekel Mitja Kosovelj. Družbo na zmagovalnih stopničkah pa sta mu delala še Simon Alič in Gašper Bregar. Med ženskami je zmagala Mateja Kosovelj pred Lucijo Krkoč in Andrejo Godec. Med mladinci je zmagal Rok Bratina pred Anžetom Božičem in Joštom Lapajnetom. V reprezentanco pa se je uvrstil še Tim Kovačič. Med mladinkami pa bodo barve Slovenije na Evropskem prvenstvu zastopale Sara Jesensko, Anita Klemenčič in Karmen Orehek.

absolutno ratitovecAbsolutna razvrstitev

URADNI REZULTATI: http://www.alples-timing.si/images/rezultati/2013/6__Tek%20na%20Ratitovec.pdf
FOTO Vilko Božič: https://plus.google.com/photos/102208798609589971682/albums/5884982537863054385
FOTO AD ŽElezniki: http://www.atletsko-drustvo-zelezniki.si/AK/stran/tek-na-ratitovec/galerija/332/2013
trasa teka na ratitovecTrasa teka na Ratitovec (Vir: Valentina Čufar)

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged 18. gorski tek na ratitovec, 18. gorski tek na ratitovec 2013, 18. tek na ratitovec, gorski tek na ratitovec, ratiovec, ratitovec 2013, ratitovec tek, tek na ratitovec, tek na ratitovec 2013, tek na ratitovec 2013 rezultati, tek na ratitovec rezultati, tek na rattitovec	 | 10 Komentarjev
Zvoh in Krvavec, bolj zimska kot običajno pozimi
Posted on maj 26, 2013 by Bojan Ambrožič
Vsak moj blog je bolj zimski. Tudi ta ni izjema. Takšno je pač letošnjo vreme da nam ne namenja prav velikega razkošja sončnih žarkov. Baje grem naslednji teden celo na morje, si mislim …

294139_10201296010745984_765027340_n   Krvavec

Ker me naslednji teden čaka državno prvenstvo v gorskem teku, sem moral danes nujno narediti kvaliteten trening z veliko višinske razlike. To pa je bila kar težava, saj zaradi novega snega v hribih, ni prav velike izbire kam bi sploh lahko tekel. Zato sem se odločil da tokrat tečem s spodnje postaje žičnice Krvavec na Zvoh (1971 m). Izbira ni bila slaba, saj je izhodišče na nizki nadmorski višini (616 m), kar mi bo omogočalo dolg tek, preden dosežem snežno mejo.

382422_10201296009945964_1107517048_n

Otovorjen s polno zimsko gorsko-tekaško opremo sem se zapodil navzgor pod žičnico proti Gospincu.  Pot pa je bila že na začetku zahtevna za tek, saj je bilo zelo blatno. Brez “piruet” po blatu enostavno ni šlo. In to že navkreber! Nisem pa si pustil razmišljati o tem kaj bo šele navzdol. Višje na progi je postalo le še slabše. Sneg se je začel par minut teka pod Planinskim domom na Gospincu.

252262_10201296010625981_1987555308_n

Z Gospince sem nadaljeval proti snežni plaži.  Snega je bilo že tu več kot dovolj da bi lahko smučali brez skrbi za robnike. Smučišče čaka: “Jože, ti sam požen!” In res sem naprej proti vrhu Zvoha sledil že izdelani smučini. Snega je približno 20 cm. Na grebenu Zvoha pa se pojavljajo snežni zameti, kjer se predira do kolen. Na tem delu enostavno nisem mogel več teči, saj nisem zdržal napora teka v gaženju navkreber. Če se sneg nebi prediral bi še lahko tekel, tako pa sem samo hitro hodil.

935365_10201296015026091_484312473_nAkumulacijsko jezero na Zvohu – je tri nazaj gostilo celo regato: http://www.24ur.com/novice/slovenija/jadralna-regata-v-visokogorju.html

Z Zvoha sem nadaljeval na Krvavec in se mimo TV oddajnika spustil nazaj do Gospince. Sneg je bil na tem pobočju južen in slabo sprijet s podlago. Tako sem lahko uživaško smučal kar s copati za gorski tek. Pa še sproti sem jih lepo očedil. A, kaj ko jih je nazaj grede v dolino čakala nova blatna kopel.

Zajeta slikaGPS sled

Lep gorsko-tekaški pozdrav,

Bojan Ambrožič

Posted in Gorski tek	 | Tagged krvavec, zvoh	 | 1 komentar
Sunita Williams v Lešah
Posted on maj 25, 2013 by Bojan Ambrožič
Po štirih letih je Ameriška astronavtka slovenskega rodu Sunita Williams spet obiskala Slovenijo. V tem času je poletela še drugič v vesolje – na Mednarodno vesoljsko postajo – kot inženirka in poveljnica Odprav 32 in 33.

sunita williamsSunita Williams

Že na svojem prvem vesoljem poletu leta 2007 je sočasno s pravim Bostonski maratonom, na tekočem traku  na Mednarodni vesoljski postaji pretekla maraton. Na zadnji odpravi pa si je privoščila  simulacijo”triatlona” v vesolju. Med svojim bivanjem v vesolju je opravila tudi 7 vesoljskih sprehodov v skupni dolžini 50 ur 50 minut, kar je ženski rekord. Prav tako nosi ženski rekord za najdaljši neprekinjeno bivanje v vesolju (195 dni).

sunita willims bonnieSunita Williams s svojo mamo Bonnie Pandya

Sunita je na koncu  svojega napornega obiska v Sloveniji obiskala še vas Leše pod Dobrčo. V Lešah je bila namreč leta 1890 rojena Sunitina praprababica Marija Bohinc, ki je kasneje (kot še mnogi Slovenci v tem času) emigrirala v Ameriko. Ob tej priložnosti so v nekdanji osnovni šoli odprli spominsko sobo posvečeno Suniti.

IMG_35693Ivo Boscarol

Sprejem Sunite Williams v Lešah je spremljal bogat kulturni program. Prireditev je bila zelo dobro obiskana. Dvomim da se bo še kdaj v tako majhni vasici zbralo toliko ljudi. Do Sunite se je bilo (brez prerivanja) skorajda nemogoče prebiti.  Na prireditvi je govoril tudi naš pionir ultralahkih letal Ivo Boscarol. Povedal je da so bili v Pipistrelu zelo navdušeni da je Sunita sprejela povabilo in preizkusila njihova letala. Vendar so bili še bolj veseli, ker je bila Sunita navdušena nad samimi letali.

Janez bogatajDr. Janez Bogataj

Nekaj besed je spregovoril tudi znan slovenski etnolog dr. Janez Bogataj – o kranjski klobasi.  Ta značilna slovenska jed je doživela slavo, ko jo je Sunita na svojem prvem poletu vzela s seboj v vesolje. Dr. Bogataj je poudaril pomen kranjske klobase, kot avtohtone slovenske jedi ter Suniti izročil svojo knjigo o tej jedi. Svoj govor je imela tudi Sunita, ki je je povedala da se je rada vrnila v Leše in da bi rada zaplesala z vsemi navzočimi.

dobrča 1Poletna zimska pravljica na Dobrči

Potem pa so dežne kaplje dokončno ponehalo in začelo se je jasniti. Po sila depresivne vremenu v zadnjih dneh, sem le s težavo zdržal pod prireditveno streho. Nisem! Takoj sem usmeril svoj tekaški pogled proti zasneženi Dobrči. In res me je na vrhu Dobrče, kot nagrada za premaganih 1000 višincev, pričakala prava snežna pravljica. Zapadlo je kar 20 cm novega snega. No, še ena reč po kateri si bom še dolgo zapomnil Sunitin obisk v Lešah.

dobrča 2

Arhiv: Prvi obisk Sunite williams v Lešah, septembra 2009: http://bojanambrozic.wordpress.com/2009/09/26/ameriska-astronavtka-sunita-williams-na-obisku-v-lesah/
Čestitke vsem vpletenim za dobro organizacijo prireditve in lep pozdrav,

Bojan Ambrožič

Posted in Astronomija	 | Tagged dobrča, obisk sunite v lešah, obisk sunite williams v lešah, Sunita Williams Leše, Sunita Williams v Lešah, sunita williams v lešah 2013	 | 1 komentar
22. Gorski tek na Osolnik
Posted on maj 19, 2013 by Bojan Ambrožič
Tek na Osolnik je po tradicija prva tekma v slovenskem pokalu v gorskem teku. Zato jo na noben način ne gre zamuditi. Tudi ne za voljo tega da me je včeraj v hribih tako močno prepihalo, da sem imel glavo tako kot balon.



Posnetek prihoda tekmovalcev v cilj (Video: N. Mernik)

482593_10151682784827642_619856047_n (1)Neuničljivi in nepremagljivi – Simon Alič (Foto: Marjan Rekar)

Na teku na Osolnik se vedno zbere vsa elita slovenskega gorskega teka. Tek pa se žal ni najbolje prijel med rekreativci. Ti so se včeraj predvsem množično udeležili Maratona treh src v Radencih. Vreme je bilo za tek idealno. Prvič letos se je zgodilo da me na štartu celo ni zeblo. Na splošno bolje prenašam vročino kot pa mraz.

385335_10151682785022642_421497017_nGašper Bregar (Foto: Marjan Rekar)

Štart teka je bil eksploziven. Prostor pa v začetnih metrih ni prav veliko. Zato je prišlo do manjšega prerivanja. Prvih 200 m proga poteka celo navzdol. Navadno sem v spustih zelo slab. Vendar bolj zaradi tega, ker imam strah pred spusti, kot tega da ne bi bil sposoben teči hitro. Tu pa smo tekli po asfaltu, kjer sem lahko samo spustil noge. S tem manevrom sem se takoj prebil tik za najboljše.

931168_10151682785232642_1475579576_nTako je to ko gre do zadnjih atomov moči (Foto: Marjan Rekar)

Tempo je diktiral Gašper Bregar pred Simonom Aličem in Domnom Zupanom. Sam sem tekel v zasledovalni gruči z Urošem Bertoncljem, Matijem Oblakom, Habjanom in še nekaterimi drugimi. Prva dva kilometra je proga povsem ravninska. Zato so bili v prednosti tekači s hitrimi nogami, kar sam nisem. Vseeno se mi tempo niti ni zdel hiter. Vendar nisem pospeševal in raje hranil moči za tek v klanec, ki nas čaka. Pač pa si je do tu nekaj deset metrov prednosti priboril Gašper Bregar.

lea einfaltLea Einfalt (Foto: Žiga Čadež)

V klanec sem vstopil kot četrti, tesno za Zupanom in Tonijem Habjanom (Alič in Bregar pa sta že pobegnila naprej). To je bila voda na moj mlin, saj sem vedel da sem v klanec močnejši. Habjana nisem poznal od prej. Zato me je presenetil s svojim solidnim tekom v klanec. Po kakšnem kilometru pa je vendarle začel popuščati. Na srečo je omagal šele ko sva ujela Zupana. V naslednje kilometru sem se tako tesno držal Zupana. Prostora za prehitevanje je na tej progi zelo malo. Zato sem nekaj časa čakal na svojo priložnost.

264458_10151682785547642_66394046_nAnže Božič

Za napad sem se odločil na vmesnem krajšem spustu. Potem pa sem v strmino zagrizel s svojim tempom. Žal pa si kake občutne prednosti nisem uspel priboriti. Veliko težje je bežati kot loviti. Poleg tega sem na tej progi tekel nazadnje tri leta nazaj in nisem več vedel kako daleč je še do cilja. Posledično mi je tempo rahlo padel.

479868_333565230079681_467326486_nFoto: Jan Kršinar

V ciljno strmino sem vstopil s parimi metri prednosti pred Zupanom in Anžetom Božičem. Vsaj tako so kričali navijači ob progi. Ciljna strmina na Osolnik je bila do tekem na Planiški skakalnici, najbolj strm del proge, kar sem jih poznal. Prestrmo je da bi človek lahko tu tekel. Vendar sem preprosto moral, ker sta mi tesno za petami sledila kar dva tekača. Ob podpori navijačev ob progi sem stisnil in uspel priteči v cilj kot tretji absolutno. Zmagal je zopet neuničljivi Simon Alič, ki je že včeraj premočno zmagal tek KBK. Peto mesto pa si je priboril Anže Božič, kar je odličen rezultat, takoj za prvo jutro po maturantskem plesu! Zame je pa to le še daljni spomin. Med ženskami pa je zmagala smučarska tekačica Lea Einfalt pred Nejo Kršinar.

941493_594930197185998_556332575_n-3Najboljša deseterica

Uradni rezultati: http://www.gorski-teki.si/rezultati/2013/Osolnik2013-Rezul-proge-kateg.pdf
Poročilo P. Kastelica za Siol.net: http://www.siol.net/sportal/atletika/2013/05/slovenski_pokal_v_gorskih_tekih_1od_5.aspx
Foto Marjan Rekar: https://www.facebook.com/media/set/?set=a.10151682784597642.1073741850.240050787641&type=1
Foto Jan Kršinar: https://www.facebook.com/media/set/?set=a.333564943413043.1073741830.287766987992839&type=1
Foto Mernik: https://www.facebook.com/media/set/?set=a.594928047186213.1073741827.100000070689596&type=1
Arhiv:

19. Tek na Osolnik: http://bojanambrozic.wordpress.com/2010/05/17/19-tek-na-osolnik/
18. Tek na Osolnik: http://bojanambrozic.wordpress.com/2009/05/17/18-tek-na-osolnik/
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged 22. Gorski tek na Osolnik, gorski tek na osolnik, osolnik, osolnik tek, tek na osolnik, tek na osolnik 2013	 | 2 Komentarjev
Zgornji steber Brane
Posted on maj 18, 2013 by Bojan Ambrožič
Letošnje vreme bomo poskušal čim prej pozabiti, saj si takega v prihodnosti ne želimo več. Eno redkih vremenski izboljšanj pa smo vendarle izkoristili za vzpon po Severnem stebru Brane.

fdsfdsfRazgled s smeri

Turo smo začeli Pri Jermanci v Kamniški Bistrici. Potem pa smo se po markirani poti povzpeli do Kamniške koče na Kamniškem sedlu. Spodaj v dolini je bilo sicer kar toplo, na sedlu pa je konstanto zelo močno pihalo. S koče se smer Severni steber V Brani zelo dobro vidi. Na srečo je bila sama smer videti popolnoma kopna. Več težav smo videli pri sestopu na severno stran gore, kjer ležijo še obsežna snežišča.

IMG_3433_2Zgornji steber Brane

V smer vstopimo levo od izrazite zajede, ki seka vzhodno steno Brane. Prvi raztežaj poteka bolj ali manj samo po lahko prehodnem skrotju. Zato smo plezali nenavezani. Potem pa smo se usmerili proti levi – na raz stebra. Težave se gibljejo med I in III. Vzdolž smeri nas vodijo klini.

IMG_3447dfdgf planjava

V tretjem raztežaju se pojavi prva težava- krajši skalni skok, kjer je prvič treba malce potelovaditi. Orientacija v smeri je še vedno enostavna, saj ves čas plezamo po oz. ob razu. Na desni strani pod nami pa poteka zajeda, kjer poteka zimska različica smeri. Konec tretjega raztežaja je najtežje mesto v smeri. Tu moramo preplezati kakšne 4 m  visok previsen skalni skok ocenjen s IV-, mogoče pa bi se ta detajl zaslužil še kaj višjo oceno. Kolega sta se z lahkoto prebila čez, sam pa sem se moral kar pošteno potruditi.

dsdfdsfsdfdsf dfdsfsdfds

fdsfsd

Za tem nas je raz pripeljal v zatrep zajede. Pod sklanim stolpom smo prečili desno in se prek zagozdenega balvana prebili na travnat vrh Šije. Tu smo se odločili da imamo dovolj vetra in mraza, ki sta nas bičala cel dan. Nagrada za vztrajnost pa je bil lep pogled na zelo vodnat slap Rinka. Sestop s Šije je bil skorajda v celoti kopen, med tem ko je vršni del Brane še dobro zalit.

slap rinkaSlap Rinka

severna stranNa severnih straneh je še precej snega

sdasdasdasdasdasda

Lep gorniški pozdrav,

Bojan Ambrožič

Posted in Alpinizem, Gorništvo	 | Tagged brana, zgornji steber brane	 | 1 komentar
Red Bull 400 – Tek po Planiški velikanki 2013
Posted on maj 12, 2013 by Bojan Ambrožič
Po lanski fenomenalno uspeli premieri Red Bullov-ega teka na 400 m po Planiški velikanki, je bil letos ta tek že drugič na sporedu. S tem da je bila tekma letos popolnoma razprodana. Zapolnjeno je bilo vseh 300 prostih mest v moški in ženski konkurenci. Zato menim da je tek na dobri poti da v nekaj letih postane prava uspešnica, saj je prireditev zelo zanimiva tudi za gledalce in navijače ob progi. Le teh danes res ni manjkalo, saj so zapolnili skorajda vse prostorčke vzdolž hrbtišča skakalnice.


Boj za zmago (Video: Žiga Trontelj)

635039855440751456_redbull400_05_redbullFoto: Siol Sportal

In še vreme je bilo danes idealno za tek.  Kljub daljšem deževnemu obdobju se je skakalnica skorajda popolnoma posušila. Spolzka proga je bila namreč moja glavna skrb, kar smo dodobra spoznali na “deževnem” treningu teden dni nazaj. Tokrat pa nas je skakalnica pričakala v vsem svoje sijaju- še zadnjič preden jo začnejo prenavljati.

fsdfdsfdsV boju z Ahmetom Arslanom (Foto: Žiga Trontelj)

IMG_6493Šele sedaj vidim kako lepo prednost sem imel (Foto: Žiga Trontelj)

Že lani smo bili priča močni konkurenci v vseh kategorijah. Tokrat pa je bila konkurenca še bolj nabrušena. Med glavne favorite pa so zopet sodili šestkratni Evropski prvak v gorskem teku ter rekorder Planiške proge Ahmet Arslan, Matjaž Mikloša-Mike ter specialist za zelo strme proge Simon Alič. Poleg teh pa nas je bilo v konkurenca vsaj še dva ducata, ki smo lahko računali na uvrstitev med prvo deseterico. Med ženskami pa je bila favorizirana predvsem evropska prvakinja Teresa Stadlober.


Video tretje kvalifikacijske skupine (Video: Žiga Trontelj)

401902_592379967441021_1841390544_nArslan si je v finalu po polovici proge pritekel ogromno prednost pred Aličem in Miklošo, ki pa na koncu ni zadoščala. Sam tečem čisto levo za Miklošo.

Najprej so bile na vrsti kvalifikacije v katerih se je teklo 250 m – do odskočne mize skakalnice. Razporejeni smo bili v pet kvalifikacijskih skupin po 50 tekmovalcev. Iz vsake skupine se je naprej v veliki finale uvrstilo le 5 najboljših tekmovalcev. Poleg njih pa se je v finalne uvrstilo še 25 najhitrejših iz vseh petih skupin. Najprej sem mislil precej taktizirati, češ saj se bom z lahkoto uvrstil v finalne. Potem pa sem ob vsej tej konkurenci videl da prav veliko prostora za taktiziranje ne bo. V prvi kvalifikacijski skupini je s časom 3 min 9 s prepričljivo slavil Matjaž Mikloša-Mike. V drugi skupini je zmagal kolesar Simon Novak.

635039855774176152_redbull400_12_redbullAlič prevzema vodstvo (Foto Siol Sportal)

Sam pa sem tekel v tretji kvalifikacijski skupini, kjer je bil daleč največji favorit Ahmet Arslan. Na štartu sem se postavil čim dlje stran od njega, saj se ga na progi nisem hotel (tudi pomotoma ne) držati. Začetek tekme je bil hiter. Vendar sam sem se držal nazaj, saj sem vedel da bo večina tekmovalcev omagala brž ko bomo stopili v glavno strmino. Trava in mreže so bile suhe, zato mi je dobro steklo. Popolnoma nehote sem z naskokom prevzel vodstvo. Pravzaprav sam tega nisem niti vedel, saj sem bil skoncentriran le na svoje noge in na svoj tek. To sem izvedel sproti od glavnega napovedovalca tekme in pa številčnih navijačev na progi. Nisem mogel verjeti da krepko vodim pred Arslanom! Tudi on je bil verjetno presenečen in je začel pospeševati. Navijači ob progi, so se drli do onemoglosti, ko sem bil bitko z Arslanom. Hvala vam! Ta mi je za tem zaprl idealno linijo, zaradi česar sem moral iskati obvoz čez hlode. Potem pa ga nisem več lovil in sem popustil, saj se nisem hotel uničiti že v kvalifikacijah.  Joj, nikoli si nisem mislil da me bo kdaj moral loviti tak šampion.

635039855857610448_redbull400_14_redbullArslan v ciljih metrih ni mogel odgovoriti na Aličev napad. Zmaga za Slovenijo! (Foto: Siol Sportal)

Četrto kvalifikacijsko skupino je dobil Nik Mernik.  Peta skupina pa je bila od vseh najtežja, saj so se tu pomerili Simon Alič, Peter Lamovec, Klemen Triler, Žiga Čadež in še nekateri drugi odlični tekači. Vendar zmage na veliko presenečenje ni slavil nihče od naštetih, ampak  atleta Andrej in Martin Koželj. Pretiravanje v kvalifikacijah se jima je kasneje maščevalo v finalu.

9350_10151670874217642_2123746298_nV boju s Petrom Lamovcem (Foto: M. Simjanov)

Pred velikim finalnom pa  so bili na vrsti gasilci, ki so se v gasilskih uniformah pomerili v teku 8 x 50m. Namesto štafetne palice pa si je osmerica predajala gasilsko čelado. Zmago in z njo 2000 € za nakup nove gasilske opreme je šlo v PGD Šentjošt. Štafeti gasilcev je sledila še “klasična” štafeta 4 x 100 m. Šlo je za najbolj neodločeno in napeto tekmo v zgodovini Red Bullovih tekem po skakalnicah. Tekmovalca, ki sta tekla zadnjo predajo sta se  istočasno vrgla v cilj. O zmagovalcu je odločil fotofiniš, saj je bila razlika med prvo in drugo štafeto le 0,8 s. Še dolgo po koncu tekme nismo vedeli kdo je v resnici zmagal. Potem pa so zmago uradno pripisali štafeti, ki so jo sestavljali Žiga Hus, Silvester Jakša, Leon Štrok in Luka Marolt, ki so s časom 3 min 10 s premagali štafeto v sestavi: Jošt Kozan, Blaž Grad, Aljaž Požeš, Žan Koza. Žensko štafeto pa je dobila ekipa v postavi: Urša Belaj, Katja Kozjek, Anja Mejač, Tajda Starman (4 min 38 s)


Štafete (Video: Žiga Trontelj)

vfcvccxvcxv vdfgfdg

Za tem je bil na vrsti finale žensk posameznic. Zmago si je zoper pritekla Avstrijka Teresa Stadlober pred slovenskima tekačicama Nejo Kršinar in Leo Einfalt. Vreme se je sedaj začelo kisati. V Tamarju se je usulo pravo neurje, tudi v Planici so že začele padati prve dežne kaplje. Pričakovali sem da bo zdaj zdaj še Planico zajelo neurjo. Na srečo pa je nevihta za las zgrešila Dolino pod Poncami.

gasilci na pomočGasilci

gasilci Zmagovalna gasilska štafeta iz vrst PGD Šentjošt

Sedaj je bil na vrsti veliki finalne med moškimi. Moja taktika je bila tokrat da začnem rezervirano. Čeprav je tekma na videz kratka, je za nas tekače v resnici prekleto dolga. Sploh če se zaženeš preveč je potem do vrha vse samo eno trpljenje. Že od štarta tekme je šlo zelo hitro. Kljub temu da sem tekel na moč, sem začel izgubljati priključek z najboljšimi. V ospredje so se po pričakovanju prebili Arslan, Alič in pa Mikloša, ki so si pred preostalo konkurenco pritekli kar lepo prednost. Na hrbtišču skakalnice nisem niti imel časa gledati. Šele na mizi sem videl da za najboljšimi zaostajam za okoli 30 m. Visoke stopnice prek mize so bile spet najtežji del proge.

635039855494655636_redbull400_06_redbullFoto: Siol Sportal

arslanMatjaž Mikloša – Mike in Ahmet Arslan

Potem pa je sledil peklensko dolg in strm zaključek navzgor po zaletišču skakalnice. Teči nisem mogel, saj so noge močno pekle. Vsak nadaljnji korak je bil pravi napor. Vseeno sem z dolgimi koraki počasi pridobival. Potem pa sem zaslišal novico da je zmagal Simon Alič (5 min 11 s) pred Ahmetom Arslanom (5 min 18 s) ter Matjažem Miklošo (5 min 24 s). To da je naš gorski super šampion premagal Turškega tekaškega cesarja Ahmeta Arsalna, mi je vlilo moči da sem stisnil še nekaj preostalih metrov do cilja. Seveda pa so bili mi tu močno v pomoč tudi številni navijači! Tako dobrega vzdušja kot je tu v Planici ni nikjer. To človek mora dožieti!  Končal sem kot absolutno osmi, s časom 5 min 59 s. S tem je bil moj cilj da končam v najboljši deseterici tudi izpolnjen. Poleg mene pa so v njej končali še Simon Novak na 4. mestu, Luka Mihelič (5.), Andreas Trockner (6.), Peter Lamovec (7.), Gregor Mlakar (9.) in Rok Bratina (10.).

simon aličVeliki zmagovalec Simon Alič

Na samem koncu pa je imel čast zaprtja prireditve skakalec Robert Kranjec, ki je na ta način simbolično končal neko obdobje Letalnice bratov Gorišek. Skakalnico bodo že čez nekaj tednov začeli temeljito prenavljati, s čimer jo bodo povečali na velikost tiste v Vikersundu. Se vidimo spet na tekmi na še večji letalnici!

Foto Siol Sportal: http://www.siol.net/data/fotogalerije/sportal/2013/05/redbull400_redbull.aspx
Foto Žiga Trontelj: https://plus.google.com/photos/117281788162074468389/albums/5877148651896194513
Foto V. Božič: https://plus.google.com/photos/102208798609589971682/albums/5877190148042842769:
Foto: M. Simjanov: https://www.facebook.com/media/set/?set=a.10151670868072642.1073741847.240050787641&type=1
Foto: https://www.facebook.com/media/set/?set=a.10201216724403875.1073741835.1343990603&type=1
Foto: Mernik: https://www.facebook.com/media/set/?set=a.592378350774516.1073741826.100000070689596&type=1
Neuradni rezultati (kliknite na sliko):
rezultati rezultati3

Rezultati vseh kvalifikacijskih skupin (kliknite na sliko da sem vam odprejo):12345
Uradni rezultati: http://www.redbull.si/cs/Satellite/sl_SI/Red-Bull-400—Results/001243251512614
 Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged gorski tek planica, gorski tek po planiški skakalnici, planica, planica gorski tek, planica redbull 400, planica skakalnica tek 2013 rezultati, planica tek, planica tek 2013, planica tek navzgor, planica tek po letalnici, planica tek po skakalnici, planica tek po velikanki, re bull 400 2013, rebull 400 rezultati, red bull 400, red bull 400 2013 rezultati, red bull 400 foto, red bull 400 m, red bull 400 m 2013, red bull 400 rezultati, red bull 400 tek po planiški skakalnici, red bull 400 tek po planiški velikanki, red bull 400m, red bull planica, red bull planica 2013, red bull planica tek, red bull rezultati planica, red bull tek na vrh planiške skakalnice, red bull tek na vrh planiške skaklanice, red bull tek po planiški skakalnici, red bull tek po planiški velikanki, redbull 400, redbull 400m planica photo, rezultati tek na skakalnico planica 2013, rezultati tek planica, te po velikanki, tek na letalnico, tek na planico, tek na planiški velikanki, tek na planiško velikanko 2013 rezultati, tek na planiško velikanko rezultati, tek na vrh planiške skakalnice, tek na vrh planiške skaklanice foto, tek na vrh planiške vleikanke, tek planica, tek planica 2013, tek planica foto, tek planica rezultati, tek planica rezultati 2013, tek planica slike, tek planiška letalnica, tek po letalnici, tek po planiški skakalnice fot, tek po planiški skakalnici, tek po planiški skakalnici rezultati, tek po planiški velikanki, tek po planiški velikanki 2013, tek po planiški velikanki foto, tek po planiški velikanki rezultati, tek po planiški velikanki rezultati 2013, tek po skakalnici, tek po skakalnici bratov gorišek, tek po skakalnici v planici, tek po velikanki planica tek, tek skakalnica v planici, tek v planici foto, tek velikanka v planici, velikanka v planici, velikanka v planici tek, štafete na planico	 | 10 Komentarjev
Z Mošenj na Dobrčo in tek po Planiški velikanki
Posted on maj 4, 2013 by Bojan Ambrožič
Ta vikend na žalost ni bilo nobene zanimive tekme v gorskem teku. Zato sem se odločil da sam obudim eno tekmo, ki je na žalost že pred desetletjem izumrla. Gre za sloviti gorski tek z Mošenj na Dobrčo, ki je vsako leto potekal za prvega maja. To je bil hkrati tudi moj prvi stik z gorskim tekom, saj sem se po naključju tekme pred več kot 15 leti udeležil kot gledalec. Edino kar se spomnim s te tekme je to da je takrat v cilj (kot zmagovalec) pritekel nek tekmovalec v kopalkah. Šele desetletje kasneje sem izvedel da je to šlo za eno izmed legend slovenskega gorskega teka – Marka Šubica.

dobrčaPogled na Dobrčo s Hudega

Predel Gorenjske v senci od Dobrče poznam precej dobro, saj je to moj dom. Vseeno sem veterane teka na Dobrčo poprosil da mi opišejo, kje je potekala tekma. Opremljen s temi informacijami sem svoj tek začel, kot v originalni izvedbi, pri cerkvi sv. Andreja v Mošnjah. Potem je sledil kratek spust v dolinico potoka Dobruša. Na drugi strani doline sem se po stezici prebil skozi gozd in prišel ven pri gostilni Mlakar na Črnivcu. Nato sem zavil v predel, ki ga poznamo kot Grofija. Pravzaprav pa gre za širše gozdnato območje potoka Peračica. Gre za zelo lep konec, kjer veliko treniram. Vsako leto pa tudi tu poteka Dvorjanski tek, ki sem se ga prav tako že udeležil. Glavna znamenitost območja je Peračiški slap, ki pade čez sklade tufa. Trasa teka nas vodi tudi mimo nekaj manjših opustelih kamnolom tufa, ki je bil v preteklosti zelo cenjen gradbeni kamen. Večina starih vaških hiš v širši okolici ima okenske in vratne portale izdelana prav iz zelenkastega peračiškega tufa. Kako se je tuf, ki je mimogrede vulkanskega nastanka, znašel tu pa sem že pisal v  tem prispevku.

Peračiški slap (Vir: http://www.radolca.si/brezjanska-pot-miru/)

Kljub temu da sem bil od preteklih treningov in tekem precej utrujen, so mi kilometri v tej zeleni pokrajini zelo hitro minevali. Po štirih kilometrih sem zavil na gozdno pot proti Slatni. Odcep seveda ni označen, mi ga pa je lepo pokazal moj Garminček. Višje se kolovoz popolnoma izgubi. Zato sem tu tekel verjetno nekoliko po svoje. Prek travnikov sem se navsezadnje povzpel do vasi Slatna pod Dobrčo. Veterani tekme, so mi pravili da se je tekma tu šele zares začela. In res planinska pot kmalu postane zelo strma, kar mi zelo godi. S Slatne do Koče na Dobrči je treba premagati še 840 m vzpona, skupno pa trasa premaga 1183 višincev.

ewrwerGPS sled teka

Vendar se tudi planinske poti kmalu naveličam. Zato jo uberem direktno navzgor po lovskih stezicah in bližnjicah. Na koncu sem dobil kar sem iskal – tek direktno navzgor po strmih senožetih. Trening za Planico. V najbolj prijazni koči v Sloveniji sem si privoščil čaj. Potem pa sem zaradi kisanja vremena, namesto še na vrh, odbrzel proti domu. Za celotno 20 km dolgo pot od Mošenj prek Dobrče do Ljubnega sem v zelo zmernem tempu potreboval 3 ure.

Fotografija14902Na jasen zimski dan v januarju na vrhu Dobrče – tokrat pa je bila na žalost megla

Naslednji dan pa sem se v družbi samih odličnih gorskih tekačev (Matjaža Mikloše - Majka, Klemena Trilerja, Luka Miheliča, Petre Miloše, Janeza Pustoslemška in Anžeta Božiča) odpravil na trening v Planico. Že čez teden dni bo tod vnovič (in zadnjič v taki obliki) potekal tek po velikanki bratov Gorišek. Tekma je bila letos zaradi obilice snega že enkrat prestavljena. Toplo aprilsko vreme pa je končno stopilo skakalnico. Vendar pa je nastal drug problem. Mi smo se na skakalnico podali po plohi. Zato je bila vsa skakalnica zelo razmočena.

slika-_original-1348345483-793325Lanski tek v Planici je bil prava uspešnica – nobenega dvoma ni da bo tudi letos

Že spodaj na doskočišču skakalnice je zelo drselo. Tu so nam bile precej v pomoč mreže, za katere smo se lahko vlekli. Višje na lesenem doskočišču skakalnice pa bi bil tek popolnoma nemogoč, če ne bi na vsak meter doskočišče prekrivale letvice. Kljub vsemu ocenjujem, da je v primeru razmočene skakalnice tek zelo nevaren. Tek je dolg natanko 400 m in premaga 195 m višinske razlike. Če naklon pretvorimo v odstotke dobimo povprečno kar 99 % naklon! Na treningu smo za vzpon po skakalnici  v povprečju potrebovali dobrih 7 minut. Na tekmi pa bo treba za zmago teči vsaj dve minuti hitreje.  Se vidimo naslednjo nedeljo v Planici!

y1pi5trRI3wPQoQgbwh6bcYYlD7PHq5TtOSSuiSOtjswrgGC9o4DfLCRl3G-3WrDQfm6h0iAFmps2A

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged dobrča, tek z mošenj na dobrčo	 | Komentiraj
6. Tek na Roblek 2013
Posted on maj 1, 2013 by Bojan Ambrožič
Po dveh letih premora sem se zopet vrnil na Gorski tek na Roblek – na enega redkih gorskih tekov Sloveniji, ki premagajo 1000 metrov višinske razlike. Pa tudi letos do zadnjega ni bilo gotovo ali bom na tekmi lahko nastopil, saj nisem vedel ali se mi bo le v štirih dneh uspelo regenerirati od ultramaratona na Krku. Vendar je šlo vse gladko, musklfibra sploh nisem imel. Moral sem le sanirati zvit gleženj ter žulje na nogah. Vseeno so bile mišice mojih nog tako utrujene, da še dan pred Roblekom nisem mogel teči.

roblekNa Robleku s Stolom v ozadju

Na srečo je bilo naslednji dan zjutraj vse v redu in sem na tekmi lahko nastopil. Tudi vreme je bilo tako da je kar samo vabilo na tekmo – jasno in toplo. Le na štart sem prišel tako pozno, da sem skorajda zamudil tekmo. Škoda za tako tekmo da se naj je zbralo le 41 tekmovalcev, sploh ob slavi in popularnosti Roblekovega doma – Robleka.

Roblek Roblekov domRoblek – Roblekov dom na Begunjščici

S štarta se je silovito pognal Gašper Bregar. V začetnem ravninskem kilometru mu je poskusil priključiti še Klemen Triler. Sam pa sem še varčeval z močmi in se držal tretjega mesta. Od zadaj pa so se me kot klopi držali Luka Mihelič, Anže Božič in pa Janez Pustoslemšek. Klemen je moral kmalu Gašperja spustiti naprej, saj je bil premočan. Sam pa tudi nisem več upal da bom uspel priključiti Klemenu. Zato nisem pospešil svojega ritma.

422097_10200418863107753_1600856627_nGašper Bregar (Foto: Matjaž Klemenc)

165293_10200418862467737_303355687_n(Foto: Matjaž Klemenc)

To mojo napako je dobro izkoristil Luka Mihelič, ki se mi je na najstrmejšem delu ceste v Dragi priključil in mi nekaj časa poskusil celo narekovati tempo. Po dveh kilometrih smo s ceste zavili na planinsko pot proti Robleku. Za to pot so značilne predvsem korenine, ki za tek zahtevajo veliko moči v nogah. Klemen in Luka sta tu ves čas tekla. Sam pa sem raje hitro hodil in varčeval z močmi. Začuda je bila moja hoja celo hitrejša od njunega teka. Klemenova prednost pred mano je počasi nehala naraščati. Luka pa me je zaenkrat še lahko držal. Sledil je makadam od  planine Planinice do Poljške planine – edini ravninski del proge. Prav tu se je v mojih nogah najbolj poznal ultramaraton, saj noge kar niso hitele steči. Vseeno me je Luka tu spustil, Klemenu pa sem se uspel že močno približati.

klemen trilerKlemen Triler

sneg na progi 2 sneg na progi

Sneg na progi. Vendar pred natanko štirimi leti je bilo še precej več snega: http://bojanambrozic.wordpress.com/2009/05/01/2-gorski-tek-na-roblek/

Od Poljške planine dalje pot ni več tako strma kot prej. Zato sem lahko od tu dalje ves čas tekel. Klemena sem ujel na vrhu druge bližnjice. Potem pa sem nadaljeval  v svojem tempu. Gašper pa je bil takrat že predaleč, da bi ga lahko ujel. Noge so mi po mehkih iglicah končno lepo stekle. Zadnjih 10 min pa smo tekli po snegu, kar je zahtevalo spremembo tehnike teka. Zagotovo pa nas je to stalo okrog pol minute časa. Na Robleku nas ni pričakalo samo lepo vreme, ampak tudi cvetoče polje žafrana in drugih gorskih cvetlic. Skratka zmaga je šla v roke Gašperja Bregarja (40 min 20 s), jaz sem bil drugi (41 min 45 s), tretji pa je bil Klemen Triler (42 min 15 s). Med Ženskami pa je zmagala Mihaela Tušar (izenačen rekord proge 50 min 50s) pred Petro Mikloša in Karmen Klančnik.

P1010013 P1010014

Klemen in jaz (Foto: Polona T. Mlakar)

roblek 2

REZULTATI: http://atletski-klub-radovljica.si/wp-content/uploads/2013/05/Roblek2013.xlsx
FOTO Polona T. Mlakar: https://plus.google.com/photos/102929156479733204071/albums/5873037496047386849
Arhiv tekov na Roblek: 

3. Tek na Roblek 2010
2. Tek na Roblek 2009
SAMSUNGGorsko-tekaška druščina. Z leve proti desni: avtor bloga,  Anže Božič, Klemen Triler, Luka Mihelič, Janez Pustoslemšek in Gašper Bregar – vsi z izjemo Janeza člani Kluba gorskih tekačev Papež (Foto: Klemen Triler)

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged 6. Gorski tek na Roblek 2013, 6. tek na Robelk, 6. tek na roblek rezultati, gorski tek na roblek, gorski tek na roblek 2013, gorski tek na črno prst, rezultati, robelk, roblek tek, roblekov dom na begunjšščici, tek na roblek, tek na roblek 2013, tek na roblek 2013 rezultati, tek na roblek rezultati, tek na roblekov dom	 | Komentiraj
Encian Krk trail 2013
Posted on april 27, 2013 by Bojan Ambrožič
V letošnjem letu precej več časa posvečam tudi vzdržljivostnemu treningu. Hkrati pa na noben način ne zanemarjam treninga moči v klanec in hitrosti na ravnini. Zato sem se odločil da se prvič v življenju preizkusim v gorskem ultramaratonu. Skupaj z Marjanom Zupančičem in Mitjem Volčanškom smo se to soboto odpravil na Encian Krk Ultratrail. Gre za 50 km dolg ultramaraton z 2000 m vzponov in spustov. Ne glede na to da sem potreboval regeneracijo po gorskemu polmaratonu v Polhograjcih in sem vedel da me že v soboto čaka ultramaraton, sem treniral popolnoma normalno, kot da ultramaratona ne bom tekel, saj nočem zaradi treninga daljših razdalj izgubiti na moči in hitrosti.

270420133093hgfhgfhgfhFoto: Marjan Zupančič

Po skorajda štiriurni vožnji smo prispeli v Baško na štart. Noge so bile od vožnje kar nekoliko zabite. Ne glede na vse, smo bili na štartu, še pred organizatorji. Tu smo se srečali tudi še s Tonijem Venclje, ki ga najbolje poznamo po njegovih nastopi na 251 km dolgem transaharskem teku Maraton des Sables, na katerem je že večkrat zelo uspešno nastopil. Ženske barve Slovenije pa je na ultramaratonu zastopala Katja Kegl, ki je v zadnjem času kar po vrsti nanizala nekaj dobrih rezultatih na gorskih ultramaratonih. Sam pa sem bil v tej ultramaratonski druščini popoln novinec.

270420133087ffSlovenska odprava na Encian Krk trailu

Štart teka je bil na plaži idiličnega zaliva Baške. Kljub temu da je bil tek dolg in da smo se dogovorili da gremo vsaj prvi 30 km kar se da počasi, je bil štart silovit. Takoj je potegnil nek Hrvat, Marjan Zupančič pa se ni mogel kaj da ne bi za njim. Meni se je kljub vsemu, vseeno zdelo da tečemo počasi. Začetek proge je potekal po peščeni plaži, kjer nam je pri vsakem koraku zakopalo, kot na spolzkem snegu. Ne glede na tehniko teka ni šlo nikamor. Takrat pa si nikakor nisem mislil da je to še najlažji del proge.

Zaliv Baška z razpotegnjeno goro Ugan, po kateri smo tekli v zadnjem delu tekme (Foto: http://croatia.hr)

Tempo teka je bil sedaj že tako navit da smo pozabili gledati oznake na progi in smo skrenili s poti. Pri tem smo zgubili kakšnih 5 minut časa, kar če pogledam nazaj ni veliko. Takrat pa se nam je zdelo vsem ogromno. Zato je v nas kar zavrelo in s pospešenim tempom smo Marjan, jaz in Mitja spet lovili vodstvo. To pa nikakor ni bilo lahko, saj je bilo na ozki progi zelo težko prehitevati. Kmalu za tem je proga zavila v kanjon Vrženica. Gre za kakšne 2 km dolgo sotesko, ki se vije pod hribom Lubinin.  Kanjon na kakšnih treh mestih prekinjajo manjši skalnati skoki, kjer bilo potrebno kar malo poplezati. Res gre za lep kra j- prav škoda da sem moral tu teči precej hitro, ker sem lovil priključek do najboljših. To mi je tudi precej dobro uspevalo.

270420133090 (1)ghfhfg

Na izteku soteske sem ujel Marjan in Venclja, ki sta me celo nekoliko počakala. Sledil je  spust do znanih zalivov Mala in Vela Luka, ki pa na srečo ni bil tehnično zahteven. Sam sem v spustih slab, Marjan in Toni pa me nista hotela prehiteti. Izkušena mačka sta prekleto dobro vedela kako daleč – daleč je 50 km. Pri tem sta nas dohitela Hrvat in pa Italijan. Sledil je vzpon po melišču hrib Drviška (471 m). Vzponi so moje najmočnejše orožje in spet sem brez napora nam trem iz nič priboril tri minute prednosti pred Hrvatom in Italijanom.

270420133094hfghfghfgh

Potem pa se je začel neprijeten del trase. Tekli smo navzdol po zelo zoprnih škrapljah. Poti pa tu zaradi krasa skorajda ni bilo. Ker na škraplje ne moreš normalno stopiti je noga v čevlju precej plesala. Posledično sem bil že po manj kot uri dirke ožuljen po obeh podplatih. Zato sem še težje sledil v spustu. Vendar tu je bilo med škrapljami še nekaj trave, zaradi česar se je nekako še dalo preživeti. Vencelj je na spustu močno potegnil in prvi pridrvel do prve okrepčevalnice na 14 km. Ta pa ni bila založena, kot smo vajeni iz domačih dirk. Bila je le voda, ki si si jo moral celo sam natočiti.

270420133095hfghgfhfV cilju !

Na srečo je bil na tekmi obvezen nahrbtnik s camelbakom ali bidoni. Sam sem imel  camelbak, katerega je izredno zamudno spraviti iz nahrbtnika in potem vanj natočiti vodo. Zato camelbaka nisem polnil, ampak sem celotno traso pretekel z dobrim litrom tekočine, ki sem jo natočil že pred začetkom. Poleg vode je bila v nahrbtniku obvezna tudi prva pomoč in mobitel. S to odločitvijo organizatorja se popolnoma strinjam, saj smo tekli po tehnično izredno zahtevnem terenu – po čist divjini, daleč od ustaljenih poti in cest. Pravzaprav je bilo za varnost zelo slabo poskrbljeno in sam ne vem kaj bi naredil, če bi si zvil gleženj, saj ne bi znal reševalcem povedati kje sem. Ves čas sem tekel sam (za na srečo kar gostimi) označbami proge in upal da pridem na cilj. Lahko pa bi tekel tudi po Luni, pa tega ne bi vedel.

krkOtok Krk s (približno) vrisano traso teka

Za okrepčevalnico je sledilo veliko olajšanje – makadamska cesta. Po prebijanju čez škraplje se mi je zdelo da sem zagledal avtocesto. Po makadamu je letelo s tempom krepko pod 4 min/km. Tempo je močno navil Hrvat. Marjan mu je slepo sledil in kasneje zato plačal davek. Sam pa sem raje tekel kakšno sekundo na kilometer počasneje. V petih kilometrih sta ušla le za dobrih 100 m. Potem pa sta zaradi zavajajočih oznak zalutala in vsa prednost je šla v nič, saj sva ju z Vencljem ujela. Po drugi strani pa 100 m prednosti na tako dolgi tekmi res ni nič.



Kako zgleda Krk ultratrail skozi oči Inota Klemenčiča

Že sem začel spet uživati na progi, ko smo spet zavili v “gozd” zelo ostrih našpičenih škrapelj. Po takem terenu, pa čeprav je bila ravnina, enostavno nisem mogel teči. Pri belem dnevu so me mučile more kako si bom zvil gleženj. Izgubil sem priključek z glavnino. Na srečo pa je Vencelj šel  na WC in to je bilo dovolj da sem ga lahko prijel in sledil do naslednjega makadama. Na makadamu sem bil spet v premoči in Vencelj je zaostal, uspel pa sem celo ujeti tiste, ki so mi pobegnili. Potem pa sem si na tehnično nezahtevnem delu proge zvil gleženj. Odstopiti itak nisem mogel, saj sem bil sredi ničesar in sem tekel naprej kot da se ni zgodilo nič.



Proga

Sedaj smo prišli v gozdnati del proge. Sence nismo potrebovali, saj so bili zaradi hladnega in oblačnega vremena pogoji za tek skorajda idealni. Tisto kar smo potrebovali je bila pot in tu so bili edini kilometri, kjer sem lahko normalno tekel, dokler si še drugič nisem zvil gleženj. Za nekaj časa sem spet popustil in spustil Hrvata, Venclja in ostale naprej. Potem pa je prišel vzpon, kjer so moje noge šle kar same od sebe. Za osvežitev sem za nalašč stopil v nekaj blatnih luž.

270420133091ghhjghj

Za tem dohitim Marjana, ki se sključen in skremžen drži za trebuh. Želim teči za njim, pa mi pravi da naj grem naprej, saj namerava odstopiti, ker mu gre na bruhanje. Naslednje kilometre tečem s Hrvatom, Marjana pa res ni več nikjer. Po slabih treh urah teka pridemo na glavno cesto in hkrati na polovico tekme. Počutim se odlično, tudi žulje in zvit gleženj sem nekako uspel zanemariti. Na okrepčevalnici na 27 km spet ne vedo kako se streže in mi poberejo dve minute časa – pa še žejen sem ostal. Sledi kar 6 km dolg vzpon na 568 m visok hrib Obzova. V prvih kilometrih vzpona gre proga po cesti in po kolovozu.  Tak vzpon mi zelo paše, zato hitro zmanjšujem zaostanek za najboljšimi. Uspem prehiteti tako Italijana, kot tudi Hrvata. Pol minute pred mano je le še Toni Vencelj, ki se je očitno odločil za samostojni napad. Pa bi tudi njega ujel, če se ne bi začela nova kalvarija. Uganili ste za kakšna kalvarija: “Škraplje.”

270420133097hghfghfSkorajda novi copati so po tekmi zaradi škrapelj taki kot bi jih imel že pol leta

No, pa mi je do vrha Obzove lepo šlo in na vrh pridem skupaj s Hrvatom in Italijanom. Na drugi strani, pa je sledil spust – spet po škrapljah. Nisem imel možnosti da bi tekmecem po tehnično tako zahtevnem terenu lahko sledil. Zato sem nadaljeval v svojem tempu in počasi zaostajal. Pravzaprav sem začel zaostajati kar prehitro. Če bi takrat vedel da me do cilja čakajo samo še škraplje in nobene poti, bi me verjetno infarkt. Imel pa sem zvit gleženj, močno ožuljena stopala, zaradi katerih nisem mogel normalno stopati. Samo čakal sem kdaj se bom poškodoval ali razbil na teh ostrih škrapljah.  V resnici sem jo še dobro odnesel, saj skorajda ni bilo tekmovalca, ki se ne bi urezal na ostrih apnenčastih skalah.



Kanjon Vrženica (Foto: http://blog.dnevnik.hr/mcind/2008/09/1625374842/kanjon-vrzenica.html)

Sedaj sem pred sabo zagledal zaliv Baške. V mislih sem še videl kako bom v pol ure v cilju. Kakšna napaka – šele tu se je začelo zares. Namreč na jugozahodni strani zaliva se vleče kakšnih 5 kilometrov dolga gora Ugan. Mi pa nismo zavili dol v zaliv, ampak smo tekli po grebenu do konca gore – ves čas po ostrih sitno štrlečih škrapljah! Zaradi teh pošasti od kamnov sem trpel z vsakim korakom in ker sem moral zaradi njih ves čas gledati pod noge – tudi ni bilo časa da bi mislil na kaj drugega. Postal sem počasen – zato me kmalu ujame nek Italijan, nato še neka Italijanska gorsko-tekaška ultrašampionka Federica Boifava. Ne trudim se več da bi jima sledil, želim priti le živ čez škraplje.

vrz05dc9 vrz04patyf6ff

Vrženica

Po kakšni uri in pol tekanja po grebenu se je proga končno spustila do obale. Tu mi je nasproti prišel Marjan Zupančič, ki je odstopil na polovici proge. V zadnjih štirih kilometrih se je proga končno rešila škrapelj in postala udobna, mehka. Zakaj šele sedaj po skorajda 50 km v nogah? Z Marjanovo pomočjo sem v cilj prispel kot peti absolutno s časom 5 h 7 min. Zmaga pa je zanesljivo šla v roke Toniju Venclju. Med ženskami je bila Katja Kegl druga. Obema čestitke!





Škraping – tek čez škraplje oz. škrape, kot jim pravijo Hrvati

Skratka zelo zanimiva in poučna je bila ta moja prva ultratekaška preizkušnja. Predvsem sedaj vem da lahko brez težav tečem na dolge proge. Želim pa si da me bodo v prihodnjih nočeh morah škraplje čim manj preganjale. Marjanu in Mitji pa hvala za prevoz in organizacijo.

Zaliv Mala Luka: (Foto: Antonio Šiber)

REZULTATI: http://www.adventurerace.hr/download/EncianKrkTrekk2013_rezultati.xls
FOTO: https://plus.google.com/photos/110592946802595611582/albums/5871967413237665857
OPOMBA: Na slovenskih tekih se poznamo praktično vsi tekmovalci, le tu in tam kdo preseneti. Na tej tekmi pa nisem nikogar poznal – zato sem tekmovalce preprosto poimenoval Hrvat – Lesjak Goran in pa Italijan – Ferrario Marco. Za imena omenjenih tekmovalcev sem izvedel šele iz rezultatov.
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged encain krk, encian krk trail 2013, encian krk trek trail, encian krk ultratrail, enica krk trekk and trail, enican krk croatia, gorski ulratamraon, krk, krk baška, krk encian, krk encian trail, krk encian ultramraton, krk encian ultratrail baška, krk trail, krk trail 2013, krk trail croatia, krk trail trekk 2013, trail, trail krk, ultramraton, ultratrail, škraplje	 | 8 Komentarjev
Delni Lunin mrk, 25. 4. 2013
Posted on april 26, 2013 by Bojan Ambrožič
V letu 2013 so že oz. še bodo nastopili kar trije Lunini mrki. Na žalost pa nobeden izmed njih ne bo sodil med posebno izrazite. Med včerajšnjim Luninim mrkom se je le 1,47 % Lune skrilo v Zemljino senco. V tolažbo gre povedati da je to po magnitudi šele drugi najslabši mrk, saj se bo med delnim Lininim mrkom 29. septembra 2049 v Zemljino senco skrilo le 0,3% ploskve Lune.

935446_10201118499148305_119527232_n

Delni Lunin mrk, kot sem ga posnel skozi svoj teleskop

Kljub temu da pojav ni bil najbolj spektakularen, sem zaradi izredno lepega vremena vseeno postavil teleskop in opazoval Luno. Kljub temu da sploh nisem pričakoval, da bom videl kaj posebnega, se je s prostim očesom lepo videlo kako je Luna izginila severno od morij Mare Imbrium in Mare Serenitatis v gorovju Atlas.



Shema faz delnega Luninega mrka, 25. 4. 2013

Največji del Lune je bil zakrit ob 22 uri 7 minut in 30 sekund. Potem pa se je Luna počasi začela osvobajati Zemljine Sence, iz katere je dokončno izstopila ob 22 uri in 21 minut. Mrka pa takrat še ni bilo konec, saj je bila takrat luna še vedno globoko v Zemljini polsenci. Na konec polsenčnega mrka pa je bilo treba počakati na uro 11 minut čez polnoč.

554741_10201118495868223_1263894685_n

In prav polsenčna bosta oba naslednja Lunina mrka, ki nas čakata še v letošnjem letu. Naslednji polsenčni mrk bo že ob naslednji polni Luni 25. maja. Pravzaprav bo šlo za delni polsenčni mrk, saj se bo v Zemljino polsenco skrilo le 1,58 % Lune. 18. oktobra pa se bo Zemljino poslenco skrilo 76,49 % Lune. Na naslednji popolni Lunin mrk pa bomo morali počakati do 17. 7. 2018.

923191_10201118876317734_1085385647_n

Poleg Lune sem se lotil opazovanja planeta Saturna, ki je trneutno v najbolj ugodni legi za opazovanja. Zelo lepo se je videlo obroče in pa Saturnovo največjo luno Titan. Žal pa je bil siing preslab da bi lahko uporabil večje povečave in razločil še kakšne detajle.



Saturn in njegova luna Titan, kot sta videti skozi majhen teleskop (Vir: http://www.oneminuteastronomer.com/astro-course-day-1/)

Lep astronomski pozdrav,

Bojan Ambrožič

Posted in Astronomija	 | Tagged delni lunin mrk, delni lunin mrk 25. 4. 2013, delni lunin mrk april 2013, delni lunin mrk aprila 2013, luni mrk 2013, lunin mrk, lunin mrk 2013, lunin mrk 25. 4. 2013, lunin mrk april 2013, lunini mrki 2013	 | Komentiraj
Najlepši in najtežji mali maraton, NajNaj21, Škofja Loka 2013
Posted on april 20, 2013 by Bojan Ambrožič
Pod imenom Najlepši in najtežji mali maraton oz. na kratko NajNaj21 se skriva prvi gorski polmaraton v Sloveniji. V resnici v Sloveniji nismo imeli niti še pravega gorskega maratona, ob tem da smo imeli številne gorske ultramaratone. Tudi to se bo letos spremenilo s prvim pravim Gorskim maratonom štirih občin.

majabSpust z Osolnika (Foto: Maja B., Gorenjski Glas)

Organizacije gorskega polmaratona NajNaj21 se je lotilo športno društvo Vaitapu, ki ga poznamo predvsem po organizaciji tekem Treking lige. Udeleženci smo se enoglasno strinjali da je bila tekma zelo dobrodošla novost na sicer zelo monotonem sporedu tekaških prireditev v Sloveniji. Na štartu se nas je že na tej premierni tekmi zbralo okrog 180 tekmovalcev. Vreme je bilo na prvi pogled žalostno in oblačno. Vendar se je izkazalo da je to bila velika sreča, saj so bile razmere za tek blizu idealnim.

v vvcxvcxvProga polmaratona 

dsfdsf - KopijaProfil proge, ki premaga 1300 m vzpona in spusta

Štart tekme je bil pri sv. Andrejem nad Zmincem nad Škofjo Loko. Že pred začetkom tekme je bilo jasno da danes Sebastijan Zarnik ne bo imel prave konkurence. S svojimi močmi ni nič kaj pretirano varčeval in je potegnil že na samem začetku. Tesno kot klopi so mu sledili še Marjan Zupančič, Uroš Bertoncelj in pa Ivan Hrstovec. Prav Ivan je bil največje presenečenje tekme, saj ga pred tekmo skorajda nihče ni poznal. Četverici vodečih sem sledil na razdalji kakšnih 100 m. Lahko bi tekel še bistveno hitreje, ampak nisem hotel preobremenjevati sklepov že na začetku. In res me je že kmalu rahlo začelo bolet koleno. Zato nisem pretiraval z napadi in upal da bo bolečina tako hitro kot se je pojavila tudi izplahnela.

305742_10151398381598657_540660862_n - Kopija

Na Tošču -pripravljam se na spust (Foto: Urša Alauf)

Zelo mi je godilo da je proga v začetnih kilometrih potekala navkreber. Pot ni bila strma in je omogočala razmeroma hiter tek. Posledično tudi nisem veliko zaostal za najboljšimi. Zarnik je seveda pobegnil naprej, med tem ko so bili vsi ostali še zelo blizu. Po približno treh kilometrih se je proga končno močno postavila po koncu direktno proti vrhu hriba na katerem stoji cerkvica sv. Ožbolta. Taki strmi vzponi so meni zelo pisani na kožo. Bil sem dovolj močan da bi celoten vzpon lahko pretekel, pa sem raje napadel s hitro hojo. Na ta način sem ujel Uroša Bertonclja in močno zmanjšal zaostanek do Zupančiča in pa Hrastovca.

378572_10151398381578657_1552662425_n 558029_10151398382083657_612696048_n

Danilo Šimnic in Boštjan Kern (Foto: Urša Alauf)

Po drugi strani pa sem vedel da sem močan samo v strm klanec in da me na drugi strani hriba čaka spust na katerem pa ne bom konkurenčen. Na vrhu kratko okrepčilo z vodo, ki sem jo več zlil na skeleče koleno, kot v usta. Potem pa sva skupaj z Urošem zdirjala v dolino. Na srečo je bil prvi spust tehnično precej nezahteven, saj se je nekaj časa teklo po asfaltu, kjer ni nevarnosti za zvinj gležnja in sem tudi sam lahko spustil na polno. Zupančič in Hrastovec sta bila sedaj že res blizu. Potem pa je sledil nekoliko bolj zahteven del spusta skozi gozd in spet sem nekoliko zaostal.

15069_10151398382713657_1572619794_n(Foto: Andrej Lindič)

Vseeno pa je bilo do cilja še zelo daleč. S Sela nad Polhovim Gradcem smo se usmerili proti Tošču – najvišjemu vrhu Polhograjskega hribovja. Bertoncelj je medtem zaostal, sam pa sem zelo približal Hrastovcu. Potem pa se je zgodilo tisto, kar vsi sovražimo na tekaških prireditvah. Oznake na progi so manjkale in pri cekrvici sv. Jedrta so zavili v napačno smer. Največ (kakšno minuto) je izgubil še Zarnik, medtem ko smo ostali izgubili vsak po nekaj 10 sekund. Posledično smo prišli vse spet skupaj. Zarnikova prednost se je stopila in sta bila s Zupančičem le nekaj sekund pred mano s Hrastovcem. Bili pa smo ravno na zelo strmem delu vzpona na Tošč, kjer so se zaradi nizke hitrosti (hitre hoje), razlike še nekoliko bolj zmanjšale. Gotovo je ta del še najbolj odgovarjal meni, saj sem se uspel prebiti pred Hrastovca in sem se že podal v lov za Zupančičem. Na žalost je bilo strmine hitro konec, začeli pa so se pojavljati tudi krajši spusti z vmesnimi ravninami. Zato sem spet začel izgubljati v primerjavi z vodečimi. Vendar sem do vrha Tošča še nekako držal priključek. Kasneje smo izvedeli da za pomanjkljivo označenost proge ni bil kriv organizator,  ampak nek kmet, ki je bog si ga vedi za kaj – oznake odstranil.

ib9HrTKENdE1Y8US_QlP3MxMScEyuXj4nv5iVxMEhy4 yePVZXshYAExYrlvvoXO5pEzRXIQicaSnpr3FxmO0G4

(Foto: Andrej Lindič)

Spust s Tošča je bil veliko bolj tehnično zahteven kot s sv. Ožbolta. Hrastovec mi je pobegnil naprej – tako da sem ostal sam na progi. Spust sicer ni bil prav dolg in je kmalu prešel v kakšne dva kilometra dolgo ravnino. Ker nisem pred sabo videl nikogar, mi je tempo še dodatno padel. Pri tem je skorajda ujel Danilo Šimnic, ki je znan kot odličen ravninski tekač. Rešil pa me je nov strm vzpon – na Veliki Babnik. Prav zanimivo koliko strmih odsekov je bilo na tej poti. Sicer pa je bila trasa zelo lepa- mehka – z veliko rahlimi spusti in vzponi po iglicah in mahu.

DSC_0011Zmagovalec- Sebastijan Zarnik

V nadaljnjih kilometrih sva se s Šimnicom držala skupaj. Tudi meni je bilo zato precej lažje. Prek Gantarske planine sva se povzpela na vznožje Osolnika, kjer so nama mimoidoči zavpili da zaostajava le 3 minute. Osolnik pa je bil predzadnji vzpon na progi. Sam hrib zelo dobro poznam po zelo strmi pokalni tekmi v gorskem teku. Žal pa smo tokrat gor tekli po položni strani, spust pa je bilo po tisti znameniti strmini. Spet je šlo za tehnično precej zahteven spust. Poleg tega pa bi bilo mogoče lahko še bolje označeno, sploh zaradi velikih hitrosti, ki jih tu dosegamo tekači.

fdsfsdfsSpust je bil ponekod tehnično precej zahteven (Foto: Maja B., Gorenjski Glas)

Samo Šimnicu se lahko zahvalim da sem tekmo končal v kolikor toliko doglednem času, saj sem vmes nekajkrat grdo zalutal. On pa me je vsakič usmeril nazaj na pravo pot. Hvala! Na enem mestu pa sva oba obrala daljšo pot, zaradi česar sta naju ujela Bertoncelj in Justin. Sicer pa je bil spust adrenalinski, skorajda tako kot v kakšnem filmu. Tekli smo po nekakšnih žlebovih, pod podrtimi drevesi, prek nepospravljenega dračja in po strugi potoka.

fdgdfgdfgdTudi brez padcev ni šlo (Foto: Maja B., Gorenjski Glas)

Nazadnje smo se vendarle znašli v dolini v Puštalu. Na moje presenečenje pa so bili moji gležnji še vedno v enem kosu. Sedaj je do cilja sledil le še vzpon na sv. Andreja. Sam sem se počutil še zelo močan in sem v breg začel pridobivati nazaj tisto, kar sem izgubil na spustih. Šimnic pa je začel zaostajati. V spustu sem toliko pridobil da sem se spet močno približal Hrastovec. Žal pa je bilo tekme kakšen kilometer prehitro konec, da bi ga lahko ujel. Tako sem končal na absolutno četrtem mestu s časom 1 h 53 min 39 s. Suvereno zmago pa si je prislužil seveda Sebastijan Zarnik (1 h 44 min 22 s) pred Marjanom Zupančičem (1 h 49 min 47 s) in Ivanom Hrastovcem ( 1 h 53 min 5 s). Med ženskami pa je zmagala Mihaela Tušar (2 h 24 min 29 s) pred Petro Mikloša in Uršo Trobec.

dfsdfds (Foto: Maja B., Gorenjski Glas)

Skratka zelo lepa in uspela tekma. Velike pohvale organizatorjem za eno najlepših tekem kar sem jih kdajkoli tekel. Zelo si želim da bodo vztrajali in da se tudi drugo leto vidimo na tej prireditvi.

REZULTATI: http://www.alples-timing.si/images/rezultati/index.php
FOTOGALERIJE Organizatorjev: http://www.najnaj21.si/?page_id=777
FOTO Urša Alauf: https://www.dropbox.com/sh/k1qqpqaw6826nym/uXPSkgA-7V
FOTO Andrej Lindič: https://www.dropbox.com/sh/zfneba986m4p5em/NOWtogw2wg
POROČILO Maje Bertoncelj: http://www.gorenjskiglas.si/novice/sport/index.php?action=clanek&id=67547
FOTO Peter Žnidaršič: https://plus.google.com/photos/114488878334494924659/albums/5869002256595550241?authkey=CJ_Br77ikePYOA
923203_10200591253616845_385932907_nNajboljših 10 tekmovalcev v absolutni konkurenci (Foto: Janez Cankar)

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged gorski polmaraton škofja loka, mali maraton škofja loka, Naj Naj21, Najlepši in najtežji mali maraton, NajNaj 21, NajNaj21, puštalski polmaraton, Puštaslki maraton	 | 7 Komentarjev
Trojček kucljev okrog Blejskega jezera
Posted on april 16, 2013 by Bojan Ambrožič
Trojček kucljev okrog Blejskega jezera je ena mojih tekaških klasik, saj sem jo od leta 2007, ko sem jo “odkril“, pretekel že mnogokrat. Tura na prvi pogled ne izgleda nič posebnega. Le kdo bi sploh verjel da lahko trije griči (grad, Straža in Osojnica), ki obdajajo Blejsko jezero lahko ponudijo tako dober gorski tek. Na to pot sem peljal že kar nekaj tekaških prijateljev. Verjetno pa enako čaka tudi moje prvo dekle. Tokrat pa sva se na pot podala z Juretom Jerajem, urednikom spletne strani Tekac.si.

bled z osojniceBled z Osojnice

Na krožni progi je navadno povsem vseeno kje začnemo. Tudi tu! Vendar sam običajno začnem na Železniški postaji, kjer je na voljo precej veliko brezplačno parkirišče. S postaje sva se spustila do regatnega centra v Mali Zaki. Potem pa sva nadaljevala ob obali jezera v smeri proti Grajskemu kopališču. Vendar se natrpane sprehajalne poti nisva držala prav dolgo in sva že po enem kilometru zavila levo navzgor proti Blejskemu gradu. Pot  ni strma in je primerna za začetno ogrevanje. Razgled z gradu pa pove zakaj sva sploh tu. Ne, toliko da tečeva, ampak da se nagledava najlepših Blejskih razgledov.

dffdfgdfg

Sledil je vratolomen spust po stopnicah do Grajskega kopališča. Potem pa sva pod hoteloma Park in Toplice nadaljevala proti Straži.  Ta del proge je še najmanj prijeten, saj se je treba nenehno izmikati gneči turistov, ki hranijo labode ali pa fotografirajo Blejski “paradiž”. Vendar tu v tej gneči raja zagotovo ne bodo našli. Za “raj” se je treba potruditi in zaviti stran z uhojene poti.

stopnice2Stopnice na Malo Osojnico

Nadaljujeva navzgor proti Straži, s koder se vije proga poletnega sankališča. Zato tek navzgor po smučišču ni dovoljen. Vendar obstaja dobra alternativa.  Levo od glavne proge ujamemo stezico, ki cikcaka navzgor skozi gozd. Čez čas se pot položi in preide v trim stezo. Trim steza nas pelje levo okrog vrha Straže – desno v gozdu pa se skriva Blejski Adrenalinski park. Pot čez kratek čas spet pripelje nazaj na jezersko stran, potem pa se začne strmo spuščati proti Mlinu.

fdsfdsfNa Mali Osojnici – pike so še vedno z nama

Z Mlina sva nadaljeval po poti pod Vilo Bled. Tu pa vse kot po starem, slikar starec, ki še vedno slika Blejski grad. Nisem ga še uspel spoznati, čeprav sem ga srečal v vsakem od svojih nešteto krogov okrog jezera. Pot se za tem kmalu približa asfalti cesti in tu je treba slediti kažipotu, ki nas usmeri levo navzgor proti Osojnici. To je najlepši in edini zahtevnejši del poti. V primeru snega je nevarno za zdrs, za kar dobro ve nek Avstralski turist, ki je tu svojo neprevidnost plačal z življenjem. V primeru da je suho pa je pot prijetna in nas prek strmih kovinskih stopnic pripelje na vrh Male Osojnice. Tudi nama z Juretom se je tu nekoliko zataknilo, saj sva Juretovega dalmatinca le s težavo spravila na vrh stopnic.

DSFDFSSGDFSGDGPS sled

Na razgledni ploščadi na vrhu Male Osojnice pa se odpre najlepši razgled na Blejsko jezero. Tudi če na Osojnici še niste bili, ga poznate, saj s tod fotografirajo za razglednice. Z Male Osojnice sledi krajši spust do razpotja. Tu lahko nadaljujemo naravnost navzdol proti jezeru, lahko pa si privoščimo še krajši ovinek prek vrha Velike Osojnice, ki pa na žalost ni preveč razgleden hrib. Med sestopom z Osojnice pa nikar ne pozabite skreniti s poti proti Ojstrici. To je zelo razgleden vršič, ki se dviga nad avtokampom Bled. Pot oz. razrit kolovoz nas nazadnje pripelje nazaj do obale jezera v bližini mesta, kjer se začnejo podesti. Po podestih oz. po cesti nadaljujemo do kopališča v zalivu Velika Zaka. Že tu si lahko namočimo noge v vodo. Lahko pa nadaljujemo še slab kilometer mimo vesalških tribun do Male Zake. Pot po kucljih okrog Blejskega jezera je dolga slabih 12 km in premaga skupno 650 m višinske razlike. Za primerjavo – najkrajša pot ob obali Blejskega jezera je dolga 5,73 km. Juretu je bil že ta krog dovolj in je zavil v cilj, sam pa sem za tem odtekel še en krog ob obali. Dober spomladanski trening je bil to.

xcxcvvcxv - Kopija - KopijaGPS profil

Poročilo Jureta Jeraja: http://www.tekac.si/novice/8921/po_gricih_okoli_blejskega_jezera.html
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged blejsko jezero, kje teči na bledu, mala osojnica, mama osojnica razgledišče, ojstrica, osojnica, osojnica bled, osojnica razgled, osojnica razgledišče, pot na osojnico, razgledišče na mali osojnici, straža, tek na bledu, tek okoli blejskega jezera, tek okrog blejskega jezera, velika osojnica	 | 1 komentar
Kongres EGU 2013
Posted on april 13, 2013 by Bojan Ambrožič
Za napredek znanosti je gotovo najbolj pomembno da se novo pridobljeno znanje in rezultate raziskav predstavi kar najširši množici strokovnjakov z določenega področja. Prav temu so namenjeni znanstveni kongresi in konference. In eden največjih kongresov s področja geoznanosti na svetu poteka vsako leto na Dunaju. Organizira ga združenje European Geosicence Union, zaradi česar je znan pod imenom EGU. S kolegi smo se udeležili letošnjega kongresa, ki je potekal med 8. in 13. aprilom.

gsdfgsfgsDunajski naravoslovni muzej (NHM)

Kongresa EGU se je letos udeležilo skupno kar 11167 znanstvenikov iz 95 različnih držav. Slovensko znanost nas je tokrat zastopalo 38 predstavnikov. V času kongresa je bilo 4684 predavanj in pa predstavljenih 8207 posterjev. Že ta številka pove da se prav gotovo  ni bilo mogoče udeležiti prav vseh predavanj. Kje pa! Zato so predavanja razdeljena v sekcije glede na na različna področja geoznanosti, kot so: atmosferske znanost, biogeoznanost, klimatologija, znanost o kriosferi, geofizika, seizmologija, geodinamika, geodezija, strukurna geologija, tektonika, geomorofologija, geokemija, mineralogija, petrologija, vulkanologija, hidrološke znanosti, planetarne znanosti, naravni hazardi, oceanografija, daljinsko zaznavanje, naravni hazaradi, izotopska kemija, itd,..

avški meteoritAvški meteorit v zbirki NHM-ja s ploščico, ki so jo izrezali za analize

To je bilo tudi prvič da sem se sploh odpravil na kako potovanje v tujino. Še sreča, saj je bil čas za spremembo, ker se mi zdi, da že nekaj časa živim “Groundhog day”. Na Dunaju sem sicer pred mnogimi leti že bil, ampak strogo turistično (klik), kar pa zagotovo ni tako zanimivo, kot pa če si velemesto lahko ogledaš povsem po lastni želji in presoji. Na Dunaj smo se sicer odpravili z vlakom, kar se mi zdi dobra (in poceni) rešitev, saj iz Ljubljane na Dunaj (in obratno) vlak vozi dvakrat dnevno.

dgfdgfgjhgfhfghdfResidenca Hofburg

Prva stvar, ki me je vedno skrbela in me tako dolgo zadrževala pred odhodom v tujino, je bil strah pred tem da bi se ne bi uspel znajti v velikem mestu. Vendar sem spoznal, da je bila to velika zmota. Javni prevoz na Dunaju je v vsakem primeru neprimerljivo boljši od kateregakoli javnega prevoza v Sloveniji. Še posebno priljubljena je t.i. U-Bahn oz. Dunajska podzemna železnica, ki vsak dan prepelje kar 1,3 milijona ljudi. Gre za zelo hiter način prevoza, saj vlaki vozijo običajno na vsake dve do 5 minut. Tudi sam sem se s podzemno železnico zelo veliko navozil in moram priznati, da se mi bo sedaj kar težko spet navaditi nazaj na katastrofo Slovenskih železnic … da LPP sploh ne omenjam. Dunaj ima 1,7 milijona prebivalcev, skupaj s turisti in migranti pa še več kot dva milijona in brez tako učinkovitega prevoza enostavno ne bi šlo.



Animacija  pristanka roverja Curiosity na Marsu

Kongres je potekal od ponedeljka do petka, od jutranjih ur do večera. To je bilo zelo natrpan in naporen urnik. Sam sem se udeleževal predavanj predvsem s področja geokemija in pa planetarne znanosti. Nisem pa zapostavil tudi nekaterih drugih področij (geofizike, tektonike in hidrologije), ki me prav tako zanimajo. Bil sem le rahlo razočaran, ker ni bilo predavanj s področja znanosti o meteoritih. Med bolj zanimiva predavanja so prav gotovo sodila tista o Marsovskem roverju Curiosity. Gre za misijo Mars Science Laboratry (MSL), ki jo spremljam že več let- lani avgusta pa je roverju uspešno uspelo pristati v kraterju Gale [Gejl]. Pravzaprav je prav vse o tej misiji mogoče opisati le z besedo izjemno. Kot prvo je treba čestitati NASINIM inženirjem za to da jim je z izjemno kompleksnim sistemom padal in nekakšnega žerjava uspelo rover varno dostaviti na površje Marsa (glejte video). Poleg tega je na krovu roverja množica zelo sofisticiranih inštrumentov. Že sam razvoj inštrumentov je bil pomemben korak  v razvoju znanosti in že to več kot upraviči 2 milijarde Dolarjev vreden projekt. Pravzaprav je treba žalostno priznati da nikjer v Sloveniji nimamo tako dobrega geokemičnega laboratorija, kot je na Curiosity roverju na površju Marsa. Med inštrumente sodijo: CheMin- rentgenski praškovni difraktometer, APXS – rentgenski spektrometer, SAM- sofisticiran inštrument za izotopsko analizo plinov v Marsovi atmosferi, TLS- laserska ablacija, RAD -merilec doz ionizirajočih sevanj.

IMG_2650 - KopijaPredavanje o roverju Curiosity

In rezultati, ki so so nam jih predstavili na konferenci kažejo da so je bil krater Gale, prava izbira, saj so po vsej verjetnosti naleteli na nekdanji rečni vršaj. Prav izbira mesta pristanka roverja je bila dolgo mesto debate, saj je bila druga možna izbira krater Eberswalde, ki je slaven po najlepšem vršaju najden na površju Marsa.  Tako so robot zapeljali čez mejo med običajnimi vulkanskimi bazaltnimi kamninami ter rečnim vršajem,  ki ga sestavljajo peščenjaki in celo konglomerati. Misija pa se je šele začela  zato ni dvoma da bomo priča še številnim novim odkritjem. Imam zelo dobro službo, se sploh ne pritožujem in zelo uživam v svojem delu. Vendar to kar počnejo NASINI znanstveniki v JPL-u z roverjem Curiosity, je pa verjetno sanjska služba, pa ne samo zame, ampak za milijone po svetu, ki od daleč spremljamo misijo MSL.

Površje Merkurja, kot ga je posnela sonda MESSENGER

Zanimiv je bil tudi sklop predavanja o odkritjih orbiterja MESSENGER, ki kroži v orbiti okrog Merkurja. Znanstveniki so znotraj nekaterih kraterjev našli narive (poseben tip prelomov – več o tem tule). Seveda se postavlja vprašanje od kod prelomi na tektonsko že milijarde let mrtvem Merkurju. Vendar so znanstveniki našli precej zanimivo razlago. Merkur je planet, ki je od Sonca oddaljen le 58 milijonov kilometrov – zato ima Sonce na Merkur zelo velik gravitacijski vpliv. Merkur se je v preteklosti najverjetneje vrtel precej hitreje. Hitro vrtenje pa je povzročilo znatno centrifugalno silo, ki je planet izbočilo v obliko sploščenega sferoida. Natančno to se dogaja trenutno na Jupitru, ki se okrog svoje osi zavrti le v 9 urah in 55 minutah. In ker je Jupitrov ekvatorialni obseg kar 440000 km, to pomeni da se Jupitrov ekvator vrti z hitrostjo kar 453000 km/h. To ima dramatične posledice za planet, ki je zaradi tega na polih zelo sploščen – razlika med ekvatorialnim in polarnim premerom znaša kar 4650 km (na Zemlji le  21 km). Zelo hitra rotacija planeta povzroča tudi turbolence v atmosferi – vred s slavno Rdečo pego. In kaj ima vse to opraviti s prelomi na Merkurju? Kot rečeno, Merkur se je v preteklosti zagotovo vrtel bistveno hitreje kot se danes. Danes Merkur za en obrat okrog osi potrebuje kar 59 Zemeljskih dni, razlike med ekvatorialnim in polarnim premerom pa praktično ni. In ker je bil Merkur v preteklosti bolj sploščen, kot je danes in je danes povsem sferičen – je to povzročilo nastanek napetosti v skorji, ki so sprostile z nastanki prelomov. Razlago dodatno potrjuje dejstvo da so veliko veliko večino prelomov našli le na zahodnem in vzhodnem obrobju kraterjev.

f8782Mineraloška zbirka v Naravoslovnem muzeju

Na konferenci pa smo skupaj s kolegi aktivno sodeloval tudi sam. Pripravili smo poster z naslovom Consequences of an unusual flood event: case study of a drainage canal breach on a fluvial plain in NE Slovenia, ki govori o poplavah v Podravju, o čemer sem precej podrobno pisal že tule. Glavna avtorica – Ines Vidmar – je imela priložnost predstaviti tudi na krajšem predavanju, kjer je s svojim odločnim dobesedno posekala marsikaterega veliko bolj izkušenega govorca. Čestitke Ines!

526444_10201026314523747_1485412431_n (1)Ines med svojim predavanjem

Istočasno s konferenco pa je potekal tudi sejem na katerem so sodelovala podjetja, ki se ukvarjajo z izdelavo znanstvene opreme (spektrometrov, seizmografov), založniki ter nekatere agencije, kot je npr. Evropska vesoljska agencija ESA. Zanimivo pa je da na konferenci ni sodelovala Ameriška vesoljska agencija NASA (neuradno zaradi nove politike). Med razstavljavci pa je najbolj pozitivno zagotovo presenetil ameriški gigant Google, ki je predstavil novo GIS orodje z imenom Google Earth engine. Moč tega orodja je v tem da za izračune, modeliranje in analize uporablja Googlove strežnike. Zato izračune, za katere bi potreboval običajni osebni računalnik nekaj dni, včasih celo nekaj tednov, Googlovi super močni računalniki, naredijo kar sproti.

khjkfkhhPredstavitev posterja

Seveda pa bi se človeku povsem zmešalo, če bi cel teden samo sedel in poslušal na predavanja v kongresnem centru, med tem ko je na drugi strani Dunaj tako zanimivo in pa lepo mesto. Ob slabem vremenu sem dlje zdržal na predavanjih. Ob lepem vremenu, pa sem kaj hitro našel izgovor za raziskovanje mesta. Sploh ko se je po zelo dolgem obdobju slabega vremena, končno razjasnilo. Pa od kongresnega centra (V.I.C.) do prve znamenitosti sploh ni bilo treba daleč. To je 252 m visok razgledni stolp Donauturm.  Meni seveda niti najmanj ni bilo do tega da bi se gor peljal z dvigalom in sem osebje vprašal, če lahko za trening tečem gor po stopnicah. Pa mi žal tega niso dovolili in so me povabili na tekmo, ki bo oktobra. Z največjim veseljem – če Dunaj le ne bi bil tako daleč.

fdsfdsfds dfsdfdsf

Stolp Donauturm in pa katedrala sv. Štefana

Pravzaprav sem ugotovil da je tek eden najlepših načinov za spoznavanje takega mesta, kot je Dunaj. Podzemna železnica je sicer super hitro in učinkovito prevozno sredstvo, a z nje nič ne vidiš. Tako sem se s podzemno odpeljal do kongresnega centra, lociranega nekje v vzhodnem delu Dunaju, in s tod tekel nazaj do našega hostla v zahodnem delu Dunaja. Za orientacijo sem uporabljal GPS. Pa ne zato, da se s zemljevidom ne bi znašel, ampak ker je orientacija z GPS-om bistveno hitrejša. Po svoje pa sem se želel izgubiti oz. se popolnoma prepustiti intuiciji. Tekel bom pač po tisti cesti in tisti stezici, ki me bo “najprej zapeljala”. In res sem se natekel – najprej prek Donave, ki je vražje široka reka, nato sem užival v teku skozi park pri Praterju- ter na koncu še skozi center Dunaja. Zračne razdalje je bilo samo 8 km, sam pa sem se tako pustil zapeljati Dunaju, da sem jih pretekel kar 18. Naslednji dan sem po tekaško prekrižal tudi park pri znani palači Schönbrunn. Sama palača je sicer lepa, ampak tek po pretirano urejenem parku mi ni dišal – kljub  vsemu sem nakrožil 22 km. Tretji dan sem se po priporočilu odpeljal na zahodno obrobje Dunaja, kjer sem končno naletel na poligon za gorski tek. Ja, res sem se precej natekel in pri tem tudi videl lep kos Dunaja, ki ga sicer nebi.

meteooriti dunajV družbi velikih železovih meteoritov

Posebnost Dunaja so tudi številni znani muzeji in galerije. Obiskal sem Dunajski naravoslovni muzej, ki se ponaša z najštevilčnejšo zbirko meteoritov na svetu. Od 45467 znanih meteoritov na svetu imajo na Dunaju kar 1100 meteoritov. Predhodno sem se odgovoril za obisk muzeja z gospodom Franzom Brandstättrom iz oddelka za meteoritiko. Na mojo veliko čast in veselje mi je gospod razkazal res to izjemno zbirko meteoritov.  V tej zbirki je razstavljen tudi Avški meteorit, vred s ploščico, katero so izrezali iz meteorita za znanstvene analize.

meteoritiRazlični železovi meteoriti

Zbirka je tako izjemna, da jo ne morem prehvaliti. Pravzaprav bi si samo ta zbirka zaslužila celoten blog. V njej so številni svetovno znani meteoriti, kot so npr. Marsovski Shergottiti, Nakhliti in Chassignyiti. Potem je tu železov meteorit Hrašćina, ki je bil nasploh prvi v katerem so ugotovili Widmanstättenovo teksturo. Med železovimi meteoriti prav gotovi izstopa tudi Cabin Creek – za mnoge najlepši železov meteorit – ki je  bil s svojo ščitasto aerodinamično obliko celo navdih NASINIM inženirjem za izdelavo toplotnih ščitov. Potem so bili tu še veliki kosi meteorita Canyon Diablo, ki so del velikega asteroida, ki je povzročil slavni Meteoritski krater v Arizoni. Med kamnito-železovimi meteoriti pa je zagotovo najbolj slaven meteorit Peekskill, ki je leta 1992 v New Yorku padel na avto. V tej zbirki sem tudi prvič videl ogljikove hondrite, kot so Allende in pa CI hondrit Orgueil. In lahko bi še dolgo našteval. Pa naj bo to zaenkrat dovolj. Bom enkrat, v kratkem objavil prispevek s podrobno razloga – v resnici zelo zapletene sistematike meteoritov.



Spektakularen padec meteorita Peekskill se je končal v prtljažniku parkiranega  avtomobila

dinozavriDvorana z dinozavri

Seveda pa v Dunajskem naravoslovnem muzeju nimajo samo meteoritov, ampak imajo tudi veliko zbirko mineralov. Zbirka je res obsežna in v mnogih primerih izjemna, vendar bi bila potrebna temeljite prenove. Sledi bogata paleontološka zbirka, v kateri najdemo kar nekaj  veličastnih okostij dinozavrov: diplodoka, igvanodona, triceratopsa – lobanja T. Rexa pa seveda tudi ne manjka. Zanimiva je tudi arheološka zbirka v kateri hranijo znameniti kipec Willendorfske venere. V arheološki zbirki je tudi veliko predmetov najdenih na področju Novega mesta, Bovca in pa Grosupelj. Za ogled vseh zbirk muzeja sem potreboval več kot 4 ure.

dfgdfshfsLobanji triceratopa in T. Rexa

fddfgdfsgdsIhtiozaver

Kljub temu da sem sprva mislil da bo en teden dni kongresa zame kar preveč, mi je potem ko sem se enkrat znašel, hitro minilo. Na kongres se imam namen še vrniti, vendar ne brez tega da bi na njem predstavil svoje delo. Seveda pa velja zahvala še prof. dr. Mihaelu Brenčiču, ki nas je vzpodbudil k obisku konference in nam na ta način dal vpogled še v drugo sfero delovanja znanosti.

riba odgrizRiba oklepnica s svojo naslednjo žrtvijo

Lep geološki pozdrav,

Bojan Ambrožič

Posted in Astronomija, Geologija, Tek	 | Tagged dunaj, egu, egu 2013, european geosicence union, european geosicence union general assembly 2013, geodezija, geofizika, geološki kongres, kongres, znanstvena konfrenenca | 2 Komentarjev
13. Gradiški gorski tek in Vremščica
Posted on april 1, 2013 by Bojan Ambrožič
Ne, ni prvoaprilska šala da je danes snežilo na Primorskem. In ravno v upanju na kaj boljše vreme, ob vremenskem brezupu, ki že dalj časa vlada na Gorenjskem, sem se odpravil na tek na Primorsko.  Pa tudi tu sploh ni bilo nič topleje. Ob moči burji, ki je dosegala hitrosti do 60 km/h, je bilo pošteno mrzlo.



Videoposnetek s tekme (Vir:Venčeslav Japelj)

13.gradiški g.tek 001Simon Alič je zmagal Gradiški gorski tek že četrtič zapored (Foto: Valentina Čufer)

Eno uro pred štartom tekme je začelo celo snežiti. Na srečo se je vreme kasneje nekoliko uneslo. Gradiški gorski tek je sicer tek, ki šteje za pokal Primorskih novic v gorskem teku.  Doslej se teh tekem, nisem udeleževal, saj so precej oddaljene. Štart tekme je v vasi Gradišče pri Vipavi, bolj znanem, kot izhodišče za znano Furlanovo pot (ferato) na Gradiško turo.

IMG_8714dMoj prihod v (zasnežen) cilj (Foto: Venčeslav Japelj)

Gorenjsko zastopstvo na današnji Primorski tekmi je bilo odlično: Alič, Bregar, Zupan, Zupančič idr. Zato se za konkurenco na progi ni bilo treba bati. Začetni del proge je na žalost precej ravninski. Na tem delu smo tekli v strnjeni skupini kar okrog 20 tekačev. To je precej nenavadno, saj se vsaj širša selekcija naredi že takoj na začetku. Zame je bil tempo že kar hud in s težavo sem držal priključek.

13.gradiški g.tek 006Marjan Zupančič (Foto: Valentina Čufer)

Na koncu vasi Gradišče pa smo zavili na planinsko pot. Ni bilo potrebno niti 100 m in zadeve so se postavili nazaj na normalno mesto. Strnjena skupina je v trenutku razpadla, številni tekači so omagali. V ospredju pa sta se po pričakovanju znašla Alič in Bregar. Njima sta sledila še Domen Zupan in pa Marko Tratnik. Na naslednjem odseku je bila pot kar strma, poleg tega pa so jo sestavljali gladki apnenčasti kamni, na katere je bilo treba stopati pod ravno pravim kotom. In to je proga na kateri sem navadno najmočnejši. Zupana sem tu ujel, prav tako Tratnika. Medtem ko je prvi povsem popustil, se drugi na moje presenečenje ni dal. Sledil sem mu do vrha klanca, potem pa se je teren spet položil in izgubil sem priključek. Pozna se mi da mi manjka še nekaj težkih treningov z veliko višinske razlike.

IMG_8716fdfgdfSneži! (Foto: Venčeslav Japelj)

Proga mi je bila zelo všeč, saj je gorska, kljub temu da je relativno kratka. Ker sem na teku nastopal prvič, pa sem imel težavo s tempiranjem ritma, saj nisem vedel kako daleč je še do cilja. V cilju me je za nagrado pričakala nova snežna ploha. Končal sem kot četrti s časom 24 min 51 s. Zmagal je Alič (22 min 41 s) pred Bregarjem (23 min 59 s).

REZULTATI: http://td-burja.com/file/download/90_b066058ff6cbc/stat
FOTO Venčeslav Jepelj: https://plus.google.com/photos/103862101339423963519/albums/5861887219109614353
FOTO Valentina Čufer: https://picasaweb.google.com/zztopka/01April201313GradiskiGTek#
FOTO  Polona Trobec Mlakar: https://plus.google.com/photos/102929156479733204071/albums/5861936311211025393
FOTO TD Burja: http://td-burja.com/galerija/13-gradiski-gorski-tek
Dan pa se tu še zdaleč ni končal. Le kdo bi se vozil na Primorsko samo za to da bi tekel dobrih dvajset minut? Tako smo se Marjan Zupančič, Milivoj Papič in jaz popoldne odpravili še na tek od Razdrtega prek Vremščice do Škocjanskih jam. Seveda vse po slovenski planinski transverzali, katere rekord bo Marjan napad nekje sredi avgusta.

010420133026hgfhgfh

Na srečo je bil začetek transverzale v vasi Razdrto zelo dobro označen, markacije na vsakih nekaj metrov. Vendar takoj ko pa smo zapustili vas, se je ta luksuz nehal. Markacije so izginile v gozdu in še vedno nam ni jasno, kje smo zašli. Kasneje so se markacije pojavile kar sredi gozda, kjer ni bilo nobene poti. Šele kasneje smo spet zadeli transverzalo in po njej nadaljevali proti Senožečam. Pot je na tem mestu zelo lepa in tekaška. Škoda ker ni bilo toplo. Tako pa smo tekli prek številnih snežnih zametov, z burjo v laseh.

010420133033rsrss

Do Senožeč je slabih 7 km poti oz. še nekaj manj, če ne bi vmes zalutali. Potem pa smo se zapodili proti Vremščici. Pot je bila zopet lepo označena. Še bolj pomembno pa je bilo to da je bila sveže zgažena. Na severni strani Vremščice je bilo kar precej snega, z višino pa se je snežna odeja le še debelila. Snežna pravljica! Zimska idila, sredi skorajšnje pomladi, ki nikoli ne pride.

010420133032fgdfgdf

Kmalu smo pritekli na vršno planoto Vremščice. Potem pa je sledil le še vzpon v meglo na vrh gore, ki je bil zameden z metrskimi zameti. Še sedaj težko verjamem da smo bili res na Primorskem. Ponavadi si pod tem terminom predstavlja morje in valove. Danes morja  zaradi megle res nismo videli, smo pa videli valove snežnih zametov, ki jih je burja nanosili čez senožeti.

010420133034bgfgdfgVremščica

Še bolj kot vzpon, me je skrbel sestop proti Škocjanu, saj pot ni bila zgažena. “Le kako se bomo znašli zgolj ob redkih markacij, ki so bile večinoma po snegom?” sem se spraševal. Na srečo se je kasneje gaz pokazala iz zametov in imeli smo odprto pot proti cilju. Teči navzdol je bil pavi užitek. Še večjo uživancijo, pa si ji privoščil nek turni smučar. Še kak teden mraza, pa bo mogoče prismučati že skorajda do morja.

010420133040ssadŠkocjanske jame

Z vznožja Vremščice je pot dober kilometer vodila vzdolž železniških tirov in pa letališča Divača. En velik desni ovinek je bil to. Potem pa je bilo le še tri kilometre položnega teka skozi macesnov gozd mimo Škocjanskih jam. Z Razdrtega do Škocjana smo potrebovali dobre tri ure. Premagali smo 23,1 km razdalje in pa 950 m vzpona in 1130 m spusta. Lepa trasa, priporočam.

cxcxvxcvGPS sled

fdsfsdsdfds - KopijaGPS profil

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged 13. gradiški gorsk itek, gradiški gorski tek, gradiški gorski tek 2013, gradiški tek, gradiški tek 2012, slovenska planinska trasnverzala, vremščica	 | 6 Komentarjev
18. tek k sv. Primožu
Posted on marec 30, 2013 by Bojan Ambrožič
Čeprav vreme in pa nizke temperature tega še ne kažejo, se počasi začenja nova sezona v gorskem teku.  Sezona se vsako leto neuradno odpre z gorskim tekom na sv. Primoža. Letos je tekmo že 18. leto zapored organiziral Klub gorskih tekačev Papež. Na štartu se je kot se spodobi zbrala velika večina naših najboljši gorskih tekačev- Alič, Bregar, Zarnik, Lamovec in še številni drugi. Pogrešali  smo le Primorske tekače.


Posnetek prihoda tekmovalcev v cilj ter podelitve (Video: Andrej Jeglič)

IMG_3990Bregar, Alič, Zarnik (Foto: Matevž Skamen)

Vreme na tekmi ni bilo nič kaj prijazno. Vendar smo bili veseli da vsaj deževalo ni. Štart tekme je bil srednje hiter. Pričakoval sem da bodo najboljši potegnili že na začetku, glede na toda gre za zelo kratek tek. Pa niso in smo prvi kilometer tekli relativno skupaj. Šele kasneje so Zarnik, Bregar in Alič pobegnili naprej. Sam pa se ostal v zasledovalni skupini z Gregorjem Mlakarjem in Danilom Šimnicem.

IMG_3994(Foto: Matevž Skamen)

DSCN7307Zmagovalec Sebastijan Zarnik (Foto: Kamničan.si)

Na tej tekmi se sicer nisem nadejal nekega dobrega rezultata, saj mi proga ne odgovarja, ker je mnogo preveč ravninska in kratka. Zaradi naglega vdihovanja mrzlega zraka me je v pljučih začelo peči.  Med tem pa nam je z Mlakarjem in Zupanom skorajda uspelo ujeti Petra Lamovca, ki je prej ostal ravno nekje vmes. Vendar meni ni uspelo zadržati priključka in sem spet zaostal.

DSCN7311

Gašper Bregar (Foto: Kamničan.si)

Z  makadamske ceste smo zavili na kolovozno pot proti sv. Primožu. Kolovoz na nekaterih mestih prekinjajo potoki, ki so bili tokrat zaradi taljenja snega spremenjeni v hudournike. Preveč so bili široki da bi jih lahko preskočili, zato je bila proga na tem mestu podobna stiplčezu. Drugače pa je bila proga precej hitra, saj snega skorajda ni bilo. Tekma se je ovijala precej po pričakovanjih. Za presenečenje pa je poskrbel Vid Stenica, ki je ravno ko sem bil v krizi, nenadoma zdrvel mimo mene. Sledil je le še ciljni šprint v meglo do treh cerkvic sv. Primoža. V cilju sem bil absolutno osmi s časom 18 min 15 s, kar je dve sekundi slabše kot pred dvema letoma.

23182

Moj prihod v cilj (Foto: Kamničan.si)

Tekmo je zmagal rekorder proge Sebastijan Zarnik (16:35) pred Simonom Aličem (17:04) in Gašperjem Bregarjem (17:11). Med ženskami pa je bila najhitrejša Neja Kršinar. Pravi zmagovalci tekme pa so organizatorji – Klub gorskih tekačev Papež – ki je z odlično organizacijo tekme postavila tako visoke standarde, ki jih bodo organizatorji drugih tekaških prireditev le stežka dosegli. Praktične in denarne nagrade je dobilo kar 10 najboljših fantov in pa 6 deklet. Poleg tega pa se  KGT Papež veliko ukvarja z otroki in mladino. Zaradi česar se nam za naslednje generacije gorskih tekačev ni treba bati. Posebno priznanje in pohvalo pa si je zaslužil tudi Miha Potočnik, ki je progo z veliko trme in vztrajnosti premagal navkljub delni invalidnosti.

20638259Miha Potočnik je bil brez dvoma največji junak današnje tekme. (Foto: Tomaž Cukjati)

REZULTATI: http://www.kamnican.si/wp-content/uploads/2013/03/18.-tek-k-svetemu-Primo%C5%BEu-ODRASLI.pdf
Foto Matevž Skamen: https://picasaweb.google.com/puba60/XVIIITekNaSvPRIMOZA2013?authkey=Gv1sRgCMHhk8PP17LOPw
FOTO Kamničan.si: http://www.kamnican.si/18-gorski-tek-k-sv-primozu-kljub-megli-uspesno-izpeljan/
DSCN7482Zmagovalci (Foto: Kamničan.si)

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged 18. gorski tek k sv. primožu, 18. tek k sv. primožu, 18. tek na sv. primoža, sv. primož 2013, sveti primož 2013, sveti primož tek 2013, tek k s. primožu 2012, tek k s. primožu 2013, tek na sv. primoža	 | 3 Komentarjev
21. Posvetovanje slovenskih geologov
Posted on marec 29, 2013 by Bojan Ambrožič
V petek, 29. marca, je v prostorih Oddelka za geologijo, Naravoslovnotehniške fakultete Univerze v Ljubljani, potekalo že 21. Posvetovanje slovenskih geologov. Namen posvetovanja je da se enkrat na leto zberemo slovenski geologi in da prisluhnemo rezultatom raziskav, ki so bile opravljene v preteklem letu.

Tako se je tekom dneva zvrstilo kar 52 zanimivih predavaj v katere je bilo neposredno udeleženo več kot sto različnih raziskovalcev. Res je da sem že enkrat govoril da je geologija zelo široka veda in da je celo za šolanega geologa težko da bi se na vse spoznal. Vendar tokrat je bila ena tistih redkih priložnosti, ko smo slušatelji imeli priložnost prisluhniti skorajda celotnemu naboru geoloških znanosti. Predavanja so bila razvrščena v 13 tematskih sekcij, ki so zajemala hidrogeologijo, stratigrafijo, geokemijo, mineralogijo, geofiziko, inženirsko geologijo, paleontologijo in geologijo krasa. Poleg predavanj je bilo predstavljenih tudi deset posterjev.

Posvetovanje_geologov_13-32Foto: Erazem Dolžan

Poudarek pa ni bil samo na golih predavanjih, ampak tudi na odprti diskusiji s strani poslušalcev. Mislim da je to zelo dobro, saj se nam v znanosti precej rado primeri da zelo v detajle in zelo ozko usmerjeno študiramo določen problem, hkrati pa pozabimo na določeno stvar, ki je preveč očitna, da bi jo spregledali. Zato je tu priložnost da nas slušatelji opozorijo da smo spregledali preveč očitno in nas s svojimi pripombami in predlogi usmerijo na pravo znanstveno pot. Mislim da je to edini način da lahko znanost napreduje. Znanost se mora motiti! Vsaka razrešena napaka je korak bližje resnici.

Geološko posvetovanje so odprli glavni organizator doc. dr. Boštjan Rožič, dekan NTF-ja prof. dr. Jakob Likar in pa predstojnik oddelka za geologijo prof. dr. Mihael Brenčič. Uvodno predavane je bilo posvečeno Karlu Hinterlechnerju, začetniku slovenske geologije in človeka, ki je po besedah predstojnika: “Najbolj zaslužen za obstoj geologije  kot oblike študija na visokih šolah pri nas.” Sledila so številna predavanja. Številčno najbolj zastopan je bil Geološki zavod ter seveda NTF. Svoje raziskave pa so predstavial tudi nekatera slovenska podjetja kot so npr. Harphasea, IRGO in Geoarh.

Z zanimanjem se poslušal npr. predavanje Tamare Ferjan o študiju ustekleničene vode pri nas. Raziskovalci so ugotavljali kako se spreminja kvaliteta zaprte v PET plastenke ustekleničene vode proizvajalcev Radenska, Dana, Kostele,.. Pri tem so prišli do zanimive ugotovitve da v dveh letih skozi tovarniško zaprto plastenko uide (izhlapi) kar do 5 % vode. Močno pas tudi spreminja kemijska in izotopska sestava vode – celo dovolj da se da ugotoviti kako dolgo je bila določena voda v plastenki. Petra Činč nam je predavala o podmorskih izlivih sladke vodi pri Izoli. Italijani celo razmišljajo da bi to vodo izkoriščali v balneološke namene.

Posvetovanje_geologov_13-172Foto: Erazem Dolžan

Vsem zanimivo se je zdelo tudi predavanje Nadje Zupan o kraških pojav na Marsu, čeprav resnici na ljubo ni sodilo med najbolj znanstvena! Ja, prav ste slišali. Tudi na Marsu morda najdemo kraške pojave. Vendar ne v apnencu, ampak v evaporitnih mineralih. Take oblike krasa v Sloveniji ne najdemo, je pa dobro znana in raziskana marsikje po svetu. Za nastanek krasa na Marsu je bila potrebna tudi tekoča voda. Problem je samo ta da je trenutno Marsova atmosfera preredka, da bi omogočala obstoj tekoče vode. Številni dokazi Ameriških in Evropskih sond ter robotov s površja Marsa, pa kažejo da je nekoč v preteklosti površje Marsa prekrivalo nekaj oceanov oz. jezer. Voda na Marsu sicer je, vendar  v obliki ledu v obeh polarnih kapah, v obliki pare v atmosferi ter v obliki permafrosta. Marsovi polarni kapi na prvi pogled delujeta zelo podobno kot obe Zemeljski.  Vendar jih v resnici  v veliki večini (85 %) sestavlja t.i. suhi led oz. zmrznjen CO2. Vseeno pa je v obeh polarnih kapah dovolj vodnega ledu, da če bi ga lahko stalili, bi ves Mars prekril okrog meter debel ocean. Žal pa ta trenutno tudi hipotetično ne more obstajati, ker je atmosfera preveč redka – tlak znaša le do okoli 7 mbar oz. okoli 150 krat manjši kot je na Zemlji. Skratka raziskovanje Marsa je zelo zanimiva tematika, ker se jo lahko loti prav vsakkdo, saj je velika večina slik, ki jih posnamejo sonde že nekaj dni kasneje javno dostopnih na internetu. Tudi sam sem (se sploh v preteklosti) precej posvečal takim raziskavam, Mars sem tudi teleskopsko opazoval. Zanimivo pa je bilo prisluhniti kaj so o tem ugotovili drugi in to da jih potem v Nasi niso jemali resno. Vendar če na Marsu že ni krasa – eno je zagotovo – puščave in z njimi sipine zagotovo so. Nekatere med njimi so celo zelo podobne Zemeljskim, o čemer sem že pisal v tem prispevku.

Med večja razočaranja je sodilo tudi predavanje o projektu o uporabi ploščastih apnencev v Istri in Dalmaciji. Gre za projekt vreden kar dobra dva milijona Evrov. Vendar nas poslušalcev, predavateljica ni uspela prepričati v kakršnokoli koristnost porabljenih sredstev. Na drugi strani smo zopet zelo uživali v predavanju z nekoliko provokativnim naslovom Zakaj je Slano blato slano. Slano blato je seveda znameniti plaz, ki že več kot stoletje grozi vasici Lokavec v Vipavski dolini. Zdi se da je o tem plazu že zdavnaj znano skorajda vse. Vendar nas je predavatelj opozoril da so bile v preteklih raziskavah ravno soli, ki so značilne za ta plaz, skorajda povsem spregledane. Sol s plazu Slano blato je v večini mineral tenardit (Na2SO4) s primesmi sadre (CaSO4*2H2O). Raziskovalci so našli potencialni izvor teh “soli” in prišli do zaključka da ravno te soli močno razžirajo flišno kamnino, kar je eden izmed mehanizmov za to da plaz še naprej plazi. Torej če bi lahko odstranili izvor “soli”, bi lahko upočasnili plaz.

Na geološkem posvetu sem tudi sam imel predavanje z naslovom Hondrule v meteoritu Jesenice. V predavanju sem poskušal predstaviti glavne skupine in tipe hondrul, ki jih najdemo v Mežakelskem meteoritu. Poleg tega pa sem nakazal tudi smer našega nadaljnjega dela, saj nas v meteoritu še kar nekaj stvari močno bega. Zato hitimo naprej z raziskavami in upamo da bomo iz raziskavah meteorita uspeli kaj več izvedeti o nastanku in začetnih pogojih v našem osončju. Poleg tega sem (v manjši meri) sodeloval pri seminarju Geološki vidiki poplav v Podravju – analiza preboja hidroelektrarne Formin, o čemer sem tudi že pisal na blogu.

Ob posvetovanju je izšel tudi istoimenski zbornik, ki vsebuje povzetke vseh predavanj. Mislim da je posvetovanje uspelo in da je prav vsak udeleženec izvedel kaj novega oz. zanimivega,  vse do naslednjič ko se zopet zberemo.

FOTO Erazem Dolžan: http://www.geo.ntf.uni-lj.si/posvet/galerija.htm
Lep geološki pozdrav,

Bojan Ambrožič 

Posted in Geologija	 | Tagged 21. Posvetovanje slovenskih geologov, geološko posvetovanje, geološko posvetovanje 2013, posvetovanje 2013, slovensko geološko posvetovanje	 | Komentiraj
Škofjeloški treking 2013
Posted on marec 23, 2013 by Bojan Ambrožič
Počasi sem se že naveličal klasičnih tekem. Zato sem si zaželel nekaj novega. In ker v zadnjem času tečem tudi na daljše proge, sem se odločil da se udeležim Škofjeloškega trekinga. Gre za posebno zvrst gorskega teka, kjer so določene samo kontrolne točke. Pot med kontrolnimi točkami pa si vsak tekmovalec izbira sam. Torej gre za neko vrsto orientacijskega teka, čeprav ne čisto prav, saj tekmovalci ne štartajo s zamikom, ampak s skupinskim štartom.

ddfsdfdsGPS sled

Na Škofjeloškem trekingu so bile pripravljene proge v dolžini ca. 10 km, 20 km in 40 km. Zelo me je mikalo da  bi se udeležil najdaljše preizkušnje, a ker še nimam prav nobenih izkušenj z orientacijskem tekom, sem se raje prijavil na 20 km dolgo progo. Seveda gre tu le za okvirne dolžine prog, vsak tekmovalec seveda teče nekoliko po svoje in preteče drugačno razdaljo in premaga različno višinsko razliko.

cxvcxv - KopijaGPS profil

Štart vseh tekov je bil v vasi Križna Gora nad Škofjo Loko. Na štartu se nas je v različnih kategorijah pojavilo kar 200 tekmovalcev. Prvi so se na progo podali “ultraši” na 40 km, uro za njimi pa smo bili na vrsti še mi na 20 km dolgi progi. Začetek je bil zelo hiter. Gregor Mlakar je močno potegnil, sam pa za njim, saj sem v začetnih kilometrih hotel obdržati stik z najboljšimi. Nama se je pridružil še tekmovalec v orientacijskem teku Nejc Zorman. Do prve kontrolne točke na hribu Hrastnik smo tekli tesno skupaj.

426443_10151586938097642_1826339028_nŠtart (Foto: Marjan Rekar)

Potem pa sta ga meni močno zagodla neizkušenost in nepoznavanje. Na začetku pred štartom, smo vsi tekmovalci dobili nekakšne čudne majhne štartne številke. Meni se še sanjalo ni zakaj bi nam štartne številke karkoli koristile, glede na to da bomo tekli vsak posebej po gozdu. Štartno številko sem mislil že pustiti v avtu, a sem jo vseeno za vsak slučaj vzel s seboj, če bi organizatorji slučajno kaj težili. Vendar se je izkazalo da “štartna številka”, sploh ni štartna številka, ampak kartonček na katerega se odtisne žige kontrolnih točk. Na prvi kontrolni točki mi je nekje na dnu enega izmed žepov uspel najti kartonček in ga takoj za tem izgubiti v snegu. Večina drugih tekmovalcev se je dobro znašla in si kartonček namestila na vrvico.

1623_10151586938992642_1795080507_nSpust s Hrastnika (Foto: Marjan Rekar)

Na srečo mi je kartonček pomagal najti Jure Čebašek. Gregor Mlakar pa mi je med tem že preveč ušel naprej. Tako sva naprej nadaljevala s Čebaškom. Drugo kontrolna točka se je nahajala nekje v dolini ob reki Sori. Naokoli  po kolovozu bi bilo predaleč. Zato sva jo z Jurijem usekala direktno naravnost navzdol po bregu. Pri tem sva totalno zalutala in lezla po tako strmih bregovih, da me je bilo strah. Končno sva z nekaj (veliko) sreče nepoškodovana prispela v dolino. Med tem naju je prehitelo že vsaj 50 tekmovalcev. Sam sem bil še tako slep, da sem zgrešil kontrolno točko in sem potem moral teči še nazaj. Pristal sem nekje okrog 70 mesta. Groza, katastrofa. Motivacija mi je totalno padla.

dcdsfdfdsfKarta z ozančenimi kontrolnimi točkami, kjer je potekal treking

Zato sem od od tretje kontrolne točke v vasi Sevlje, proti četrti na vrhu Blegoša, tekel izključno iz jeze. V teku navkreber sem se po pričakovanju zelo dobro izkazal in hitro nazaj pridobival izgubljena mesta. V dobrih dveh kilometrih vzpona do Blegoša sem nazaj pridobil okrog 50 mest. Tu sem dohitel skupino z Janezom Udovičem. Vendar so mi takoj ušli naprej, saj sem zgrešil tudi kontrolno točko na Blegošu. Skupino z Udovičem sem spet ujel v vasi Pozirno. Potem pa smo se skupaj odpravili navzgor proti Mohorju.

482115_10151586939087642_1259930038_nEna izmed kontrolnih točk (Foto: Marjan Rekar)

Obrali smo kar direktno varianto po strmih travah, čeprav bi bili naokoli po poti zagotovo hitrejši. Tako pa je drselo in  še teči nismo mogli. Sam pa sem bil zaradi silovitega lova v preteklih kilometrih, tudi že načet. Na Mohorju sem se v trenutku regeneriral in lahko nadaljeval s tekom navzdol proti Špičastemu hribu. Ta del poti mi je bil poznan, saj je isti kot pri Kranjski zimski ligi. Z Boštjanom Kernom sva se vzpela na sam vrh Špičastega hriba.  Šele na vrhu pa sva ugotovila, da je kontrolna točka pravzaprav pod hribom. Pa smo naredili spet dodatne nepotrebne višince. Skupina z Janezom Udovičem pa nama je spet ušla naprej.

gdfgdfrert

V lovu za “pobeglimi” tekmovalci (Foto: Treking.si)

V Čepuljah smo sestopili na asfaltno cesto in po njej tekli proti Planici. Tu smo tekli le 14 dni nazaj, pa vseeno ni šlo brez zgubljanja. Kontrolna točka je bila namreč skrita nekoliko stran od ceste in spet smo izgubili kakšnih pet minut da smo to spoznali. Zadnja kontrolna točka pa je bila pri cerkvici na vrhu Planice. To je bila pravzaprav edina kontrolna točka, kjer se mi ni zataknilo. Sledil je le še spust proti Križni Gori, ki sem ga do potankosti poznal. Vendar mi to ni veliko pomagalo, saj so me orientacijske zablode, že stale preveč časa.

481951_10151586946007642_810396009_nNa Blegošu (Foto: Marjan Rekar)

Tako sem prispel cilj šele kot osmi. GPS mi je nameril 21.8 km razdalje in pa 1230 m vzpona in pa spusta. Najboljši so uspeli preteči le okoli 19 km. Skratka danes sta me dobre uvrstitve stala predvsem začetniška zaletavost in neizkušenost (kartonček bi skorajda pustil v avtu). Pravzaprav bi bil danes zagotovo bolje uvrščen, če bi tekel nekoliko bolj počasi in bi več gledal na karto. Tako pa sem divjal, kot sem navajen s tekem. Pravzaprav sem tekel ves čas, razen pri vzponu na Mohor. Pa tudi vzpon na Mohor bi zagotovo pretekel, če bi bil takrat na boljši poziciji. S formo sem načeloma kar zadovoljen, saj mi moči pri teku v klanec ne manjka, še več pa bom moral delati na hitrosti in na intervalnemu teku.

248887_10151586946562642_1849894718_nMohor (Foto: Marjan Rekar)

Sicer pa je bila tekma odlično organizirana, zanimivo speljana. Pogoji za tek pa so bili tudi dobri, saj snega ni bilo toliko da bi bistveno oviral.  Na 20 km dolgi progi je zmagal Nejc Zorman, med ultraši na 40 km pa je zmagal Marjan Zupančič.

27126_10151586948322642_173697443_nZmagovalci (Foto: Marjan Rekar)

REZULTATI: http://www.treking.si/skofjeloski-treking-2013/rezultati?view=results&race_id=83
FOTO Marjan Rekar: http://kalisce.com/blog/2013/03/23/skofjeloski-treking-23-3-2013/
FOTO Treking.si: http://www.treking.si/info/info/info/prijava/root/skofjeloski-treking-2013/galerija
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged treking liga, škofejloški treking, škofjeloški treking 2013	 | 5 Komentarjev
Komet PANSTARRS
Posted on marec 21, 2013 by Bojan Ambrožič
V svojem življenju sem videl že kar nekaj kometov. Vendar še nobenega, ki bi bil res izrazit. Edini komet, ki se ga je dalj časa videlo s prosim očesom je bil 17P/Holmes, vendar tudi ta žal ni imel repa. Za leto 2013 pa vse kaže da bo leto kometov, saj ljubitelje nočnega neba že na začetku leta razveseljuje komet C/2011 L4 Pan-STARRS.



Komet PanStarrs je bil odkrit na istoimenskem observatoriju 6. junija 2011. Komete namreč poimenujejo po najditelju, če pa je “najditelj” teleskop oz. observatorij- dobi ime le tega. Komet je kmalu postal zanimiv zato, ker se je 10. marca Soncu približal le na tretinjo razdalje med Soncem in Zemljo. Kometi, ki se tako zelo približajo Soncu lahko dobesedno izparijo. Pri svojih “smrtnih” mukah pa lahko za krajši čas postanejo zelo svetli. Po nekaterih napovedih naj bi komet Pan-STARRS dosegel celo svetlost Venere. To se žal ni uresničilo. V prvi polovici marca je bil viden samo na južni polobli, potem pa je preživel bližnje srečanje s Soncem in je postal viden končno še na severni polobli.

IMG_2554xfdfdsKomet Pan-STARRS (Canon PowerShot SX210 IS, exp: 1 s, ISO 1600, f/3.1)

Problem pri opazovanju kometov je ravno ta, da so najsvetlejši ko so najbližje Soncu.  Tudi ta komet ni nobena izjema. Zato je videl v večerni zarji, le uro po Sončevem zahodu.Trenutno se počasi odmika od Sonca in temni. Vendar ker se odmika od Sonca prihaja postopoma tudi v vse temnejši del neba in zato mu je za kratek čas svetlost navidezno narasla.

ffsdfAstronomska opazovanja trenutno močno moti Luna

Ker se komet nahaja v večerni zarji, ga je težko tudi najti, ker ni vidnih nobenih zvezd, s  pomočjo katerih bi se orientirali. Zato sem si v računalniški program, ki prikazuje nočno nebo natančno vnesel lokacijo kometa na nebu in potem s pomočjo programa izračunal azimut kometa. Komet se zvečer med 18:50 in 19:30 nahaja na severozahodnem nebu na. Tako sem se na opazovališče odpravil s kompasom.

Lokacija kometa na zahodnem obzorju

dsfdsf

Komet sem zagledal ob 19:03, še okoli 15 °nad obzorjem, ki so ga ironično sestavljali najvišji vrhovi Julijcev. Komet se je ob sedmih nahajal točno nad značilno zaobljenim vrhom Škrlatice, potem pa se je počasi premikal proti severu, vse dokler ni ob 20:05 zašel za obzorjem. Komet sem skozi teleskop opazoval kar dobro uro. Nisem pa  ga uspel videti  s prostim očesom. Skozi okular teleskopa je bil viden svetel prašen rep, slutilo pa se je tudi temnejši plinski rep. Komet sem poskusil tudi fotografirati kar skozi okular teleskopa. Ni mi najbolje uspelo, a ostal je spomin. Skratka prekrasen komet, ki nam bo krasil večerno nebo še vsaj nekaj naslednjih dni. Za tiste, ki ga boste zamudile, pa tolažba da konec letošnjega leta prihaja komet  C/2012 S1 ISON. Po nekaterih napovedih naj bi bil ta komet svetel toliko kot polna Luna in bil viden s prosim očesom vsaj dva meseca. 



Komet opazovan z observatorija Rezman

FOTOGALERIJA KOMETA: http://spaceweather.com/gallery/index.php?title=comet
EFEMERIDE: http://scully.cfa.harvard.edu/cgi-bin/returnprepeph.cgi?d=c&o=CK11L040
Lep astronomski pozdrav,

Bojan Ambrožič

Posted in Astronomija	 | Tagged komet, komet nad slovenijo marec 2013, komet nad slovenijo marec2013, komet Pan-STARRS, opazovanje kometa, opazovanje kometa 2013 panstarrs, Pan-STARRS, panstarrs	 | Komentiraj
Gaženje prek Mežakle
Posted on marec 17, 2013 by Bojan Ambrožič
Lepi dnevi so v zadnjem času dragocena redkost, ki jo velja še posebaj dobro izkoristiti. Vendarle kljub vsemu ne za vsako ceno! Zaradi nevarnosti snežnih plazov tudi danes obisk visokogorja ni bil varen. Zato sem si v glavi skoval zanimiv izziv. Zaželel sem si preteči Mežaklo od Jerebikovca do Planskega vrha. Na turi sta se mi pridružila še kolega Jure in Marija.

295563_10151364644381309_1050200186_nNa planini Mežakla

En avto smo pustili pri športni dvorana Podmežakla. Z drugim pa smo se odpeljali v Mojstrano  do izhodišča za planinsko pot na Jerebikovec. Pot na Jerebikovec je strma od začetka, pa vse do konca. Ker strmina res ne popušča, ga uvrščam med moje najljubše poligone za trening gorskega teka. Na srečo je bila pot že zgažena, kar nam je omogočil oda smo hitro napredovali. Na začetku se vseeno nismo prav posebno naprezali, saj smo vedeli da nas čaka še zelo dolga tura. Višje je bilo postopno vse več snega. In ponekod se je ugrezal do kolen. Rekli smo si da je še dobro da smo tako pozni, da nam ni bilo potrebno gaziti. A, takrat se še nismo zavedali da tudi nas kaj kmalu čaka isto, le še nekajkrat huje.

486112_10151364644296309_227545353_nStrmina poti na Jerebikovec

Tik pod planino Mežakla je sneg postal zelo trd, strmina pobočja pa je tu znatna. Zato obstaja nevarnost zdrsa. Vendar kmalu se je teren položil in odprla se nam je prava zimska pravljica. Novega snega je na Mežakli skorajda pol metra. Le kdo bi verjel da bomo gazil pršič sredi marca. S pl. Mežakla smo nadaljevali proti vrhu Jerebikovca. Tik pod vrhom smo prehiteli nekaj planincev, ki so nam zgazili celotno pot. Zato niso mogli skrivati jeze, da smo jim vzeli “čast” da bi bili prvi, ki bi prigazili na vrh. Vendar  je “jezo” kmalu zamenjalo navdušenje ob čudovitih razgledih na Alpske doline Vrata, Kot in pa Krmo s Triglavom na čelu.

580476_10151364644631309_1576364731_nNa Jerebikovcu

69197_10151364644731309_1908257606_nPogled proti cilju

Za nas pa je bil to šele začetek poti.  Od tu dalje smo se podali v neznano, proti Špici in Planskemu vrhu, na čisto drugem koncu Mežakle. Upali smo da gaženje ne bo preveč zahtevno. Vendar smo že kaj kmalu zagazili do kolen. Tako da od tu dalje nismo mogli več teči, ampak samo še hodili. Najprej je bila hoja (gaženje) hitra, z dolgimi, odločnimi koraki. Kasneje pa se nam je začelo že tako vleči da smo napredovali zelo počasi. Zanašali smo se na moj GPS sprejemnik. Najprej smo se držali kolovozne ceste, ki z doline pelje na pl. Mežaklo. Cesta nam je bil dober orientier, vendar ker poteka v številnih zelo zavitih serpentinah smo prehodili veliko kilometrov, premagali pa relativno majhno zračno razdaljo.

75022_10151364644136309_461151530_nNa grebenu Kisovca – vidne so posledice nenehnega gaženja do kolen

Sčasoma nam je motivacija precej popustila. A, se nismo smeli ustavljati, da nas ne bi začelo zebsti. Zato smo trmasto naprej rili skozi sneg. Začelo se mi je že zdeti da nikoli ne bomo videli cilja. Problem pa je bil v tem da si ture na noben način nismo mogli skrajšati, saj Mežaklo omejuje strme pečine. Zato nismo preprosto mogli sestopiti s planote navzdol v dolino.

vxcvxcGPS sled- vse drži – samo pokrajina je trenutno bistveno bolj bela

Turo smo si hoteli vsaj nekoliko skrajšati tako da smo s kolovza zavili na pot čez vrh imenovan Petelin. Če smo prej gazili vsaj bolj ali manj navzdol, smo bili sedaj primorani gaziti v globokem snegu navkreber. Vendar nam ni preostalo drugega kot da nadaljujemo in da nas gola trma spravi čez hrib. Ves čas pa smo se ravnali s pomočjo GPS navigacije, saj se v središču Mežakle ne vidi nobenih hribov, ki bi lahko služili kot orientir.  Mimo Petelina (1448 m) smo nadaljevali na vrh Kisovec (1389 m), kjer smo nadaljevali naprej po brezpotnem grebenu Mežakle. Sčasoma smo se toliko spustili da je bilo sneg postopno vse manj. Končno se nam je prediralo le do gležnjev, da smo lahko spet normalno hodili.

Zajeta slika - KopijaGPS profil, ki kaže da se Mežakla postopno znižuje v smeri proti jugozahodu

V dolino smo sestopili po poti Čez Zakop. Tudi ta na moje presenečenje ni bila zgažena. Končno smo lahko le uživali v spustu. To je bil pravzaprav edini odsek pot, ki smo ga pretekli. Skratka ta tura v trenutnih snežnih razmerah ni bila ravno najbolj posrečena izbira. Tudi natekli se nismo. Vsekakor pa smo danes dobro preizkusili svojo vztrajnost, voljo in trmo, kar je pri treningu gorskega teka ravno tako pomembno, kot pa moč in vzdržljivost.

Bojan Ambrožič

Posted in Gorski tek	 | Tagged jerebikovec, jerebikovec mežakla, mežakla, mežakla jerebikovec, prečenje mežakle, zakop	 | 2 Komentarjev
Šmarjetna gora, Jošt, Planica, Lubnik
Posted on marec 3, 2013 by Bojan Ambrožič
Ni nujno treba vedno iti daleč da se človek pošteno nateče. Tokrat sem se v družbi  gorskih tekačev Janeza Pustoslemška in Boštjana Kerna odpravil na trening po hribih med Kranjem in Škofjo Loko.

OLYMPUS DIGITAL CAMERA

Začeli smo v Kranju in se zapodili najprej na Šmarjetno goro. Šmarjetna gora je v zadnjem času postala znana predvsem po novih smučarskih skakalnicah. V meni ni niti približno dovolj poguma da bi se upal spustiti navzdol po skakalnici. To raje prepustim našim odličnim smučarskim skakalcem. Me pa toliko bolj veseli da bo že 20. aprila letos nova tekma v teku navzgor po Planiški velikanki. S prireditvijo bodo letos nekoliko pohiteli, saj bodo po končanem tekmovanju letalnico začeli prenavljati – tako da bo spet omogočala tako želene rekordne polete. Torej se nam letos spomladi v Planici v le zgolj mescu razmaka obetata dva športna spektakla – najprej smučarski poleti in nato še gorski tek.

OLYMPUS DIGITAL CAMERANa Joštu

Na Šmarjetno goro nismo tekli po cesti, ampak rahlo naokoli po eni izmed skritih lokalnih stezic, ki jih Janez, kot domačin dobro pozna. Tempo je bil počasen. Vendar smo vsi že na začetku zakuhali. Namreč vreme je bilo fantastično. Ne morem niti reči da je bilo samo toplo, ker je bilo že skorajda vroče. Če bi imel kratke hlače, bi si jih prvič letos tudi nadel. Tako pa sem se vsaj rahlo ohladil s zavihanimi hlačnicami tekaških pajkic.

OLYMPUS DIGITAL CAMERAPlanica nad Kranjem. A, kmalu nas čaka  tek v “pravi” Planici (klik).  

Vendar že pri sestopu s Šmarjetne gore se je izkazalo da to niti ni bila najboljša ideje. Na osojni strani hriba je bil namreč sneg zjutraj še zelo trd in pomrznjen. In ker je bila gaz preozka za tekaški korak, sem raje tekel po celem snegu, ki pa je kot ostra britev porezal moja gola golena. Brezplačna depilacija! Spust je na srečo minil brez drugih težav.

OLYMPUS DIGITAL CAMERAKrižna gora

Potem pa smo iz osojne strani Šmarjetne gore prestopili nazaj na prisojo, navzgor proti sv. Joštu. Sneg na vzponu je bil mehak, drselo je. Zato smo se s sicer nepreveč zahtevnim klancem morali kar boriti, da smo obdržali tekaški korak. Ciljna strmina  mi je bila bolj všeč, saj je bilo končno malce strmo. Na vrhu nas je pozdravil lep razgled na ciljni hrib – Lubnik.

OLYMPUS DIGITAL CAMERA

Lubnik

Spust z Jošta proti Čepuljam prav tako ni bil preveč uživaški zaradi pomrznjenega snega. Potem pa nas je čakalo nekaj kilometrov asfalta proti Planici nad Kranjem. Na vrhu Planice stoji majcena cerkvica do katere vodi stezica skozi gozd. Presenetilo me je da je Planica skoraj tako visoka kot Jošt. Potem pa smo malo gori/doli nadaljevali proti Križni gori. Spust s Križne gore proti Škofji Loki je bil končno dober in uživaški. Sneg se je tu tako zelo zmehčal da je bilo na poti veliko blata, ki smo ga seveda izkoristili. Sam se teku po blatu navadno izogibam, saj se na ta način copati tako zapackajo, da jih na noben način ni mogoče več očistiti. Zamazani copati pa ne dihajo več dovolj dobro. Tokrat pa sem si dal duška, saj sem vedel da bomo vsaj še nekaj ur tekli po snegu, ki je priznano daleč najboljše čistilo za športne copate.

tzrtzrtGPS sled teka

V vasi Vincarje smo začeli vzpon še na Lubnik. Vzpon proti vrhu je imel grenak priokus, saj je to hrib na katerega res nimam najlepših spominov… …pa ne samo zaradi neprijazne oskrbnice. Lubnik z višino 1025 m komajda presega skromno tisočmetrsko znamko. Z doline na vrh pa je skorajda 700 višincev, kar naredi hrib v soliden trening.  Nekoč je bil ta Lubnik znan po teku bosih, ki pa ga žal ne prirejajo več. Mi pa smo do začetka vzpona imeli v nogah že 20 kilometrov. Zato so nas noge na vzponu kmalu začele peči. Sneg pa je bil zopet neprizanesljiv in ni omogočal hitrega teka. Vendar je na vrhu vse poplačal lep razgled na pretečeno pot, vse iz Kranja. Turo smo zaključili v Škofji Loki, kamor smo sestopili mimo Starega gradu in Škofjeloškega gradu.

ffff - CopyGPS profil

GPS mi je na koncu nameril razdaljo 28.8 km, kar me ne preseneča. Bolj me je presenetilo to da smo premagali skupno kar 1940 višinskih metrov vzpona in 1890 metrov spusta.  Vendar če pomislim da smo premagali tri krajše vzpone in enega daljšega (na Lubnik), je podatek verjetno kar pravi.

IMG_8352 - Kopijaghghgfh IMG_8372hgjgjghj

Lubniška jama je glavna naravna znamenitost Lubnika. Kot smo z geološkimi raziskavami uspeli ugotoviti, je najverjetneje nastala ob prelomu, ki ločuje dve manjši kamninski gmoti vršnega platoja Lubnika.

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged Jošt, jošt nad kranjem, Lubnik, lubniška jam, planica, planica nad kranjem, sv. jošt, Šmarjetna gora	 | 6 Komentarjev
GPS in Teorija relativnosti
Posted on marec 2, 2013 by Bojan Ambrožič
Danes je uporaba GPS navigacije nekaj popolnoma samoumevnega. GPS naprave uporabljamo že skorajda povsod kjer se je treba kakorkoli znajti v prostoru: pri orientaciji v hribih in na brezpotjih, v avtu, celo kot pripomoček za iskanje najbližje restavracije, trgovine. V zadnjem času pa je miniaturizacija dovolj napredovala da se GPS vgrajuje tudi v športne ure. GPS navigacija s temi urami pogosto povzroča uporabnikom največ težav. Vendar nikoli pa se ne vprašamo: “Kako GPS sistem sploh deluje?” Zanimivo je da se vsaj del odgovora na to vprašanje skriva v Einsteinovi teoriji relativnosti iz leta 1905.

Global_Positioning_System_satelliteGPS satelit

NAVSTAR GPS ali pogosteje samo GPS je ameriški vojaški navigacijski sistem, ki je bil razvit med hladno vojno z namenom da bi lahko natančno usmerjali medcelinske balistične rakete. Jedro sistema GPS predstavlja 24 satelitov (in nekaj rezervnih), ki krožijo v šestih orbitah na višini 20200 km, tako da vsak satelit Zemljo obkroži točno dvakrat dnevno. To mogoča da so na vsaki točki na Zemlji ob vsakem času vidni najmanj štirje sateliti. Lokacije satelitov v orbiti so znane na nekaj metrov natančno. Večja odstopanja bi že takoj povzročila nefunkcionalnost sistema. Orbite se dnevno rahlo spreminjajo zaradi vpliva sončevega vetra- zato je treba podatke korigirati.

Sistem GPS deluje v sami osnovi deluje na zelo preprost način, ki pa kot boste videli je v realnosti zaradi določenih faktorjev izredno zapleten. Vsi GPS sateliti oddajajo mikrovalovni signal, ki ga zaznavajo GPS sprejemniki (npr. v avtu). Razdaljo med GPS satelitom in sprejemnikom se preprosto izračuna iz časa, ki ga potrebuje mikrovalovni signal od satelita do sprejemnika. In ker so mikrovalovi del elektromagnetnega valovanja,  potujejo s svetlobno hitrostjo. Svetlobna hitrost je natančno definirana konstanta, ki znaša točno 299 792 458 m/s. Sekunda pa je definirana kot čas trajanja 9192631770 nihajev valovanja, ki ga odda atom cezija 133, med prehodom med dvema energijskima stanjema. In ker svetlobna hitrost potuje tako hitro, je za natančno določitev pozicije bistveno poznati zelo natančen čas. Za primer :svetloba v eni sami stotinki sekunde prepotuje  skorajda 3000 kilometrov! Zato nam GPS sistem, ki bi deloval na osnovi  športne štoparice ne bi prav nič koristil. Potrebne so izredno natančne ure. Edine ure, ki so dovolj natančne za uporabo v GPS sistemu so atomske ure. Atomske ure uporabljene v sistemu GPS so tako natančne da se zmotijo približno 0.000000002 sekunde na dan ali povedano drugače: ura se zmoti za eno samo sekundo v enem milijonu let! V resnici obstajajo atomske ure, ki so še bolj natančne in se zmotijo za eno sekundo v nekaj 10 milijonih let, a za enkrat še niso v uporabi v GPS sistemu. Vendar nam bodo za razumevanje besedila kasneje prišle še kako “prav”.

SPAC_GPS_NAVSTAR_IIA_IIR_IIF_Constellation_lg

Ozvezdje GPS satelitov v orbitah okoli Zemlje

Torej če povzamemo v goli osnovi GPS sistem deluje tako da izmeri drobceno razliko v času med prihodom signala od satelita do sprejemnika. GPS signal ni konstanten, ampak vsebuje kodo. In iz te kode GPS sprejemnik izračuna razliko v času potovanja mikrovalov.

atomic-clock_11451Atomska ura

Iz signala iz samo enega satelita se da izračunati samo razdaljo med satelitom in sprejemnikom. Za določitev položaja na Zemeljskem površju so potrebni najmanj štirje sateliti. Izračun pozicije je v osnovi zelo podoben, kot pri določevanju lokacije potresov, o čemer sem že pisal tule. Skratka signal se od vsakega satelita navzven širi v obliki sfere. In prostor kjer se sekajo sfere vseh satelitov v danem trenutku, je lokacija kjer se nahajamo. Več kot imamo satelitov, manjše je območje kjer se sekajo vse sfere in bolj natančna je določitev pozicije.

ghfghfg

Shematski  prikaz izračuna pozicije s pomočjo GPS sistema. Območje kjer se sekajo vse sfere je lokacija, kjer se nahajamo (zaradi poenostavitve so namesto sfer prikazani krogi). Časi med prihodom signala od satelitov do uporabnikov na Zemlji znašajo okoli 0.067 sekunde.

Torej vse deluje na preciznem merjenju časa. Na napako pri GPS pozicioniranju pa vplivajo še nekatere presenetljive stvari. Prva je sončev veter, na katerega ne moremo vplivati. Sončev veter povzroča da Zemljina ionosfera dobi obliko “kometovega repa”. GPS signal pa se lomi v ionosferi. In če se ionosfera nenehno spreminja, bo to pomenilo da bo GPS signal do sprejemnika potreboval nekoliko manj ali  dlje časa kot običajno, kar povzroča napako pozicije. Zato GPS običajno deluje nekoliko slabše v obdobjih kadar je Sončeva aktivnost velika oz. je v sončevi fotosferi prisotnih veliko sončevih peg.

IonosphereZemljina magnetosfera in ionosfera sta zaradi vpliva Sončevega vetra raztegnjeni v obliki kometovega repa

GPS slabše deluje tudi v gozdu, med hišami ali v grapah, ker se signal bodisi zgublja bodisi potuje po nekoliko daljši poti. Nikoli pa navadni GPS ne more biti točen na bolj kot na 13 metrov. Kar položite vas GPS na tla in ga prižgite za nekaj ur. Videli boste da bo GPS narisal krog oz. elipso s polmerom ca. 15 metrov. V resnici je z dražjimi – geodetskimi GPS-i mogoče doseči centimetrsko ali milimetrsko natančnost. Take naprave stanejo od nekaj 1000 do nekaj 10000 € in so prevelike, predrage in prezapletene da bi bile praktične za običajnega uporabnika. Te naprave delujejo tako da so povezane z neko nadzorno bazno postajo, ki ima (na milimeter!) natančno geodetsko izmerjeno lokacijo. V teh bazah nenehno primerjajo njihovo realno pozicijo s pozicijo, ki jo je trenutni izmeril GPS sistem. Na podlagi tega uporabnikom v okolici (proti plačilu naročnine seveda) sporočajo popravke o GPS lokaciji. Pri nas je komercialno dostopno omrežje SIGNAL.

Vendar kljub vsemu GPS sistem ne bi bil praktično uporaben, če ne bile vanj vključene in upoštevane, ideje do katerih je sam zgolj na papirju, prišel nek modrec že davnega leta 1905. Seveda gre za slavnega Alberta Einsteina in njegovo teorijo relativnosti. Einsteinove ideje,  zapisane v enačbah o teoriji relativnosti, so bile v začetku 20. stoletja sprejete s precejšnim neodobravanjem. V tistem času Einsteinovih napovedi ni bilo mogoče niti preveriti, saj eksperimentalna znanost še ni bila dovolj razvita da bi lahko izmerila majcene deviacije. Danes pa GPS sistem ne bi deloval pravilno, če ne bi upošteval Einsteinovih enačb. Torej če ne bi že kdo prej (Einstein) odkril teorije relativnosti, bi jo prav gotovo odkrili, takoj ko bi vzpostavili sistem GPS in bi spoznali da ne deluje. Za kaj torej gre?

Einstein je v teoriji relativnosti napovedal da sta prostor in čas neločljivo povezana. Svetlobo pa je vpeljal kot konstanto, od katere ni nič hitrejše. Svetlobne hitrosti c ni mogoče doseči zato, ker bi po slavni enačbi E=mc² potrebovali neskončno količino energije da bi dosegli svetlobno hitrost. Einstein je spoznal da sta energija in masa pravzaprav ena in ista stvar. Če vemo da je celotna letna svetovna poraba energije 474*10^18 J. Potem po Einsteinovi enačbi lahko izračunamo da bi za takšno količino energije potrebovali le 5266 kg mase – npr. vode, ki jo je povsod v izobilju. Zakaj to ne deluje – zakaj ne pridobivamo energijo iz vode, če je v vodi spravljena takšna količina energije? Znanstveniki v zadnjih desetletjih poskušajo doseči ravno to. Vendar da proces (fuzija) poteče potrebujemo temperaturo takšne kot so v središču zvezde – vsaj nekaj milijonov stopinj Celzija. Znanstvenikom je že uspelo pridobiti energijo, vendar so bili za enkrat vložki energije vedno večji do pridobljene energije. Poleg tega jim še ni uspelo da bi reakcija potekla dovolj dolgo.

Naslednja pomembna Einsteinova napoved je bila da absolutni čas ne obstaja. Prav vsak od 10^80 atomov v Vesolju ima drugačen čas, ki teče z drugačno hitrostjo. In iz tega sledi naslednji pojav: hitreje kot se gibljemo, počasneje teče čas oz. se ta dokončno ustavi ko dosežemo svetlobno hitrost. Skrajšanje časa pri dani hitrosti se izračuna po naslednji enačbi:

         Δt′=t2′-t1′=Δt/√(1-(v²/c²))

kjer je Δt′  skrajšanje/podaljšanje časa, Δt razlika v pretečenem času, v hitrost potovanja in c svetlobna hitrost. Enačba nam pove da so spremembe pri majhnih “Zemeljskih” hitrostih- npr. hitrosti potovanja avtomobila zanemarljivo majhne. Pri “vesoljskih” hitrostih pa zadevo niso več neznatno majhne. Astronavt, ki preživi pol leta na Mednarodni vesoljski postaji, potuje pol leta s hitrostjo 7700 m/s. To pomeni da se mu  skrajša čas v primerjavi z ljudmi na Zemlji  za 0.02 sekunde. To pravzaprav pomeni da astronavti med bivanjem na ISS odpotujejo za dve stotinski sekunde v prihodnost. In isto kar velja za astronavte, velja tudi za GPS satelite. GPS sateliti krožijo v svojih orbitah s hitrostjo 3900 m/s.  Zaradi efekta relativnosti vsak dan ure na GPS satelitih za 0.000007 sekunde zaostanejo za urami na Zemlji. To se sliši malo, ampak brez upoštevanja te napake, bi dnevna napaka v poziciji znašala kar 2.1 kilometra na dan oz. 1.5 m na minuto [s=c*t=3*10^8 m/s * 7*10^-6 s = 2100 m / 24 h].

ab2218Masivna jata galaksij Abell 1689 je povzročila gravitacijsko mikrolečenje, oddaljene galaksije, ki je vidna razmazana v obliki kroga. Foto : HST

To pa niti ni vse. Teorija relativnosti napoveduje tudi da se čas v bližini masivnega telesa upočasni in se v bližini neskončno masivnega telesa popolnoma ustavi. Masivno telo pa ne povzroči samo da se čas upočasni, ampak da se ukrivi prostor-čas.  Posledica je da se svetloba, ki potuje mimo masivnega telesa ukrivi, podobno kot bi potovala skozi lečo. In te efekte gravitacijskega lečenja, je že večkrat uspešno posnel Hubblov vesoljski teleskop. In eno takih takih masivnih teles je tudi naša Zemlja. Masa Zemlje znaša 5.979* 10^24 kg, kar je zanemarljivo malo z maso Sonca (1,989*10^30 kg). Vendar je dovolj da Zemlja povzroča (z atomskimi urami) zaznavno upočasnitev časa. Upočasnitev časa pa  se seveda zmanjšuje z oddaljenostjo od masivnega telesa. Tako se vaše noge nekoliko počasneje starajo, kot vaša glava. Mnogi bodo v šali priznali da je to res. Vendar so s preciznimi atomskimi urami, v resnici to že uspeli izmeriti!

GPS sateliti krožijo na višini 20200 km, kar pomeni da se starajo hitreje od nas. Torej se GPS sateliti istočasno starajo nekoliko počasneje od nas, ker se gibljejo hitreje in se hkrati nekoliko hitreje starajo, ker so bolj stran od središča Zemlje. Torej si oba relativistična efekta nasprotujeta in se med seboj odštevata. Sedaj vam pa dam sekundo časa, preden preberete ta stavek do konca, da sami razmislite kateri izmed obeh efektov prevlada oz. ima večji učinek na čas GPS satelitov.

05067C5AMasivno telo (npr. Zemlja) povzroči da se prostor-čas v okolici telesa ukrivi, kar povzroči uklanjanje svetlobe ter upočasnitev časa

V resnici v primeru GPS satelitov močno prevlada efekt oddaljenosti od masivnega telesa. Prej sem vam omenil da se zaradi relativističnega efekta hitrosti GPS satelitom čas dnevno skrajša za 0.000007 sekunde. Vpliv Zemljine mase pa podaljša čas dnevno za 0.000045 sekunde. Torej se zaenkrat še vedno bolj splača živeti na Zemlji, saj ste na ta način vsak dan “kar” za 0.000038 sekunde mlajši od GPS satelitov. Neupoštevanje vpliva Zemljine mase oz. gravitacije pa bi na dan GPS sistemu prineslo kar 13.5 km napake oz. 9.4 m napake na minuto!

V resnici tudi to še niso vsi nenavadni pojavi vpeljani v teoriji relativnosti. Na primer pri hitrostih, ki se približujejo svetlobni, se razdalje skrajšajo. Enačba, ki opisuje t.i. Lorentzovo skrčitev razdalje ΔL′=L/√(1-(v²/c²)), je pravzaprav enaka kot pri efektu podaljšanja časa. Vendar naj bo za enkrat to dovolj o teoriji relativnosti. Le toliko da ko boste naslednjič uporabili vašega “Garminčka”, vedeli kako nenaveden in težko razumljiv je pravzaprav naš svet.

Viri za tiste, ki bi radi več računali: 

http://www.triangulum.nl/Werkgroepen/documentatie%20werkgroepen/Snaartheorie/GPS%20essay.pdf
http://mafija.fmf.uni-lj.si/seminar/files/2010_2011/Navigacijski_sistemi_in_relativnost.pdf
http://www.astronomy.ohio-state.edu/~pogge/Ast162/Unit5/gps.html
http://en.wikipedia.org/wiki/Error_analysis_for_the_Global_Positioning_System
Veliko užitkov v računanju relativističnih efektov in lep pozdrav,

Bojan Ambrožič

Posted in Astronomija, Geologija	 | Tagged delovaje gps, delovanje gps, global positioning system, gps, gps in teorija relativnosti, gps sistem, kako deluje gps, kako gps določi lokacijo, kako gps določi pozicijo, teorija relativnosti	 | 4 Komentarjev
Tekmovanje v lednem plezanju v Gorenji Žetini
Posted on februar 23, 2013 by Bojan Ambrožič
Letošnja zima je zelo obilna s snegom. Tega sem sicer vesel. Vendar padavine so tako pogoste da v zadnjem mesecu praktično ni bilo dneva, ko bi bile snežne razmere dovolj stabilne, za varen obisk visokogorja. In glede na napoved bo tako še najmanj teden dni. Zato sem se z veseljem odzval povabilu na tekmo v hitrostnem lednem plezanju. Moj cilj seveda ni bilo tekmovati, ampak da se prvič letos naplezam.

230202013 (4)ddd

Tekma je potekala na slapu Podrancka v vasi Zgornja Žetina. To je vas pod Blegošem, ki leži na nadmorski višini skorajda 1000 m. S središča vasi je do slapu le 5 min hoje. Slap je na pol naraven, saj je že prej tod tekla voda. Potem pa so domačini speljali vodo tako da se je naredil led čez celotno ca. 50 m široko steno. S slapom upravlja plezalno društvo Cepmin. Plezanje je za simbolično vstopnino možno vsak dan – tudi ponoči, saj je slap osvetljen.

230202013 (150)ffff 230202013 (57)fv

Led je bil za plezanja ugoden- ravno še prav mehak da so cepini dobro grabili. V levem delu stene je bil led sestavljen iz ledenih gobic po katerih je bilo plezanje relativno enostavno. V srednjem in desnem delu stene, pa je slap popolnoma vertikalen – tako da tu prostora za počivanje ni. V skrajno desnem, najbolj previsnem delu stene pa je nekaj težkih drytooling smeri.

230202013 (152)ffff 230202013 fffff

To je bila že četrta tekma v lednem plezanju zapored. Na današnjo tekmo se nas je prijavilo 16 plezalcev, zelo različnih profilov – od popolnih začetnikov, pa vse do vrhunskih alpinistov. Najprej so bile na vrsti kvalifikacije, kjer smo tekmovalci smer poskušali preplezati v čim hitrejšem času. Smer ni bila težka, z izjemo zahtevnega previsa v sredini. Vendar za najboljše tudi to ni bila nobena ovira, saj so nekateri dobesedno tekli navzgor po ledu. Zmagovalec kvalifikacij je za smer potreboval le 37 sekund! Jaz pa kakšne tri minute več. Pa se sploh nisem sekiral, saj je bila super plezarija.

230202013 (65) 230202013 (118)ffff

Kvalifikacijam je sledil polfinale v katerem smo tekmovali vzporedno v parih. Pari so bili določeni glede na izid kvalifikacij. Zmagovalci so se uvrstili v večerni finale.  Obe polfinalni smeri sta bili bistveno bolj zahtevni, kot kvalifikacijska smer. Vseeno sem z njima opravil dosti bolj suvereno, kot s kvalifikacijsko, saj sem uspel odpraviti nekaj napak v svoji plezalni tehniki, ki so me zavirale zjutraj. Kljub vsemu, sem iz nadaljnjega tekmovanja izpadel. V finalu je zmagal Urošem Stanovnik pred Jakom Stanonikom in Janezom Jesenkom. Sam pa sem zasedel končno 13. mesto.

230202013 (154)gggg 230202013 (151)nnn

Zelo sem vesel da sem se udeležil te prireditve, saj  se še nikoli (niti v Mlačci) nisem toliko ledno naplezal, kot sem se danes. Čestitke organizatorjem, ki so se zares potrudili in pripravili zelo lepo tekmo. Želel bi si še več takih prireditev, kjer v prvi vrsti ne gre za samo tekmovanje, ampak za druženje in uživanje v (ledenem) športu.

11111_10200264717813654_994553983_n

420277_10200264702013259_1575577669_n

538215_10200264717773653_2111298223_n

543900_10200264766934882_1958662816_n

295579_10200264733054035_244932554_n 230202013 (12)fff

FOTO Janez Cankar: http://www.facebook.com/media/set/?set=a.10200264694133062.178755.1624441094&type=1&notif_t=like
PS. Nekje okoli slapu sem izgubil denarnico z dokumenti (vozniško). Če jo slučajno kdo najde, naj mi jo prosim pošlje na naslov: Ljubno 39, 4244 Podnart. Hvala! Vem pa da bo to težko, saj je denarnica verjetno do pomladi izgubljena nekje globoko v snegu.

Lep plezalski pozdrav,

Bojan Ambrožič

Posted in Alpinizem	 | Tagged ledno plezanje, slap žetina, slap zgornja žetina, tekma v lednem plezanju, žetina slap, gorenja žetina, žetina plezanje, ledno plezanje gorenja žetina, gorenja žetina slap	 | 3 Komentarjev
Eksplozija meteoroida nad Rusijo
Posted on februar 15, 2013 by Bojan Ambrožič
Težko se človeku lahko zgodi kaj boljšega kot da celo dopoldne z največjo vnemo raziskuje Mežakelski meteorit in pri tem skorajda pozabi na svet okrog sebe, saj je to najboljša stvar na svetu, ki jo v tem trenutku lahko počne. Potem pa čez čas končno želi spet vzpostaviti stik s svetom in se poveže z internetom. Pri tem pa ugotovi da je zamudil enega najbolj spektakularnih padcev meteoritov v človeški zgodovini. Natanko to se je danes zgodilo meni.


Spekatakularni posneteki meteoroida

Danes, 15. 2. 2013, ob 3:20:26 UTC, je v Rusiji, nad pokrajino Čeljabinsk (blizu meje s Kazahstanom), eksplodiral velik meteoroid. Pri tem pa je povzročil znatno gmotno škodo in precejšnjo paniko med prebivalci.

Vendar preden si podrobneje ogledamo sam pojav, si najprej osvetlimo nekaj pojmov povezanih z znanostjo v meteoriti. Že v naprej vas moram opozoriti da so si nekateri pojmi zelo podobni (npr. meteorit, meteoroid in meteor), pomenijo pa povsem druge stvari. Metoroidi so telesa, pravzaprav manjši asteroidi, ki krožijo v orbiti okrog Sonca. Mednarodna astronomska zveza (IAU) ne podaja natančne razlage kaj je  razlika med meteoroidom in asteroidom. Neuradno smatramo vsa telesa, ki so večja od premera 10  m kot asteroide, vsa telesa, ki pa so manjša od 10 m pa kot meteoroide. Kaj ni šlo le za meteorit? Ne, kljub temu da je beseda povsem podobna, se termin meteorit nanaša le na telesa, ki preživijo pot skozi atmosfero in padejo na Zemljo. V resnici zelo majhen odstotek meteoroidov preživi atmosfero in postanejo meteoriti. Vsako leto po ocenah na Zemljo skupno pade kar okoli 37 000-78 000 ton meteoroidov. Velika večino te mase predstavlja nenevaren mikroskopsko majhen prah. Vseeno pa vsako leto na zemljo pade nekaj meteoritov, ki so dovolj veliki da povzročijo nastanek manjših kraterjev – in tak  meteoroid je danes padel na Rusijo. Meteor pa je pojav, ko meteoroid vstopi v atmosfero z veliko hitrostjo in pri tem zaradi trenja z mulekulami zraka zažari. Temperatura je tako visoka da meteoroid za seboj pušča svetlo sled na nebu. Ta pojav imenujemo meteor oz. zvezdni utrinek. Navadne utrinke, ki jih vidimo na nočnem nebu ponavadi povzročijo meteoroidi, ki so velikosti zrn peska.

ODLIČNI POSNETKI LETA METEORODIA SKOZI ATMOSFERO: http://gizmodo.com/5984476/meteorite-crashes-in-russia-panic-spreads

427315_479327105461672_318782226_nMeteor, kot je videti z Mednarodne vesoljske postaje (ISS)

Meteoroid, ki je eksplodiral danes nad Rusijo pa je bil po prvih ocenah bistveno večji -verjetno je imel začetno maso 11000 ton ter premer 17 – 20 m. Utrinke oz. meteorje ponavadi vidimo zgolj ponoči, ker so mnogo prešibki da bi jih lahko videli podnevi. Meteor, ki ga je povzročil meteoroid nad Rusijo pa je bil dovolj svetel da je bil viden celo sredi dneva. Take izjemno svetle meteorje imenujemo superbolidi. Svetlost superbolida nad Rusijo je za trenutek presegla svetlost Sonca! Vendar da ne boste mislili da smo tudi mi kaj izvzeti.  9. aprila 2009 je  meteoroid, ki je navsezadnje postal Mežakelski meteorit povzročil superbolid ki je bil svetlejši od polne Lune. To je bilo sredi noči, zaradi česar so pojav videli le redki srečneži, ki takrat niso spali. Med njimi so bili gasilci na požarni straži, ki so poročali da je nebo za nekaj trenutkov dobesedno “zagorelo”.

i35fd883df644dcb18fe15ad55a37518b_1Meteoritski krater na jezeru Chebarkul – eden izmed treh, ki so jih doslej našli. Dno jezera so že preiskali potapljači, a meteoritov zaenkrat še niso našli. Vir: http://rt.com/news/russia-meteor-meteorite-asteroid-chelyabinsk-291/

Padec meteoroida nad Rusijo  pa je bil zaradi še enega razloga izjemen! Prvič v človeški zgodovini se je dogodilo da je padec meteoroida povzročil resno gospodarsko škodo (več kot 7200 poškodovanih zgradb)  in ranil   1158 ljudi. Do danes pa je bila edina “srečnica”, ki jo je zadel meteorit ga. Hodges, ki jo je leta 1954 zadel meteorit potem ko je preluknjal streho njene hiše in se odbil od radia.  Razen večje modrice na ledvenem predelu, na srečo ni utrpela hujših poškodb. Podobno dobro jo je odnesel tudi Ugandski deček, ki ga je leta 1992 zadel le 3 g težek meteorit.

mapLokacija padca meteorita

Tokrat pa je meteoroid prvič povzročil resno škodo. Vendar je potrebno poudariti da škoda ni bila posledica padca meteoritov na objekte, ampak udarnega vala, ki je nastal ob eksploziji meteoroida v atmosferi. Udarni val pa je povzročil razbitje okenskih stekel, ki so ranili prebivalce.

Eksplozija 50 m velikega asteroida, leta 1908 nad odročnim neposeljenem predelom Sibirije, imenovanim Tonguska, je povzročila da so bila drevesa posekana na površini kar 2150 km². Če bi se to zgodilo nad mestom, kot se je zgodilo to danes, bi bilo na tisoče mrtvih.

photo-user-alexander-139Zgradbe je poškodoval udarni val, kot posledica eksplozije meteoroida v atmosferi

166704_478978858829830_74783487_nUdarni val kot posledica eksploziji meteoroida je povzročil potres 2.7 magnitude, ki  so ga zaznale potresne opazovalnice. Na podlage teh podatkov je mogoče rekonstruirati pot meteoroida skozi atmosfero in mesto padca meteoritov. Več o tem sem že pisal na tem blogu: http://bojanambrozic.wordpress.com/2013/02/02/potresi-v-sloveniji/ Na enak način so znanstveniki tudi uspešno rekonstruirali pot in orbito Mežakelskega meteoroida.

In kar je posebnost današnjega pojava je ta, da se je v trenutku na spletu pojavilo na stotine spektakularnih posnetkov leta meteoroida skozi atmosfero. V Rusiji namreč velja posebno pravilo da morajo biti vsa vozila opremljena z videokamerami. Skratka, samo glejte in uživajte.

Meteorite screengrabs7000 ton težak meteoroid je vstopil v atmosfero pod kotom 20° s hitrostjo ca. 65 000 km/h (18 km/s). Vir: http://www.nature.com/news/russian-meteor-largest-in-a-century-1.12438

Poleg tega moram pojasniti še eno pomembno dejstvo. Na spletu so se takoj razširile govorice da je šlo za asteroid po imenu 2012 DA14. Res je, da se je na isti dan (15. 2. 2013) okoli 21. ure zvečer,  Zemlji močno približal omenjeni asteroid. Asteroid je letel celo bližje Zemlji, kot so od Zemlje oddaljeni geostacionarni sateliti. Vendar ni bilo nobene bojazni da bi padel na Zemljo. Asteroid je bil dovolj svetel da ga je bilo mogoče videti z vsakim binookularjem ali teleskopom.

2012da14

Zvezdna karta z vrisano potjo asteroida 2012 DA14. Podan je univerzalni čas (UTC), ki eno uro zaostaja za našim časem.

Glede na eksplozijo meteoroida v atmosferi so se še pred najdbo meteoritov pojavili sklepi da verjetno ni šlo za kovinski meteorit, ampak za kamnit meteorit. Nekaj dni po padcu so na območju jezera Chebarkul našli nekaj manjših kosov meteoritov in res gre za kamnite meteorite navadne hondrite. Meteorit so po pokrajini najdbe poimenovali Chelyabinski meteorit. Po sestavi je povsem podoben Mežakelskemu metoritu. Skupno so našli 53 kosov meteorita, največji ima maso 9.8 kg.

Chebarkul_meteorite_sample_on_lake_iceChelyabinski meteorit 

Energija, ki se je sprostila ob eksploziji meteoroida je bila ena kot pri eksploziji 440 kiloton TNT  oz. približno 30 atomskih bomb nad Hiroshimo. 


Zanimiv prikaz izračuna poti meteoroida skozi atmosfero iz podatkov pridobljenih na internetu ter iz video posnetkov na YouTobu: http://ogleearth.com/2013/02/reconstructing-the-chelyabinsk-meteors-path-with-google-earth-youtube-and-high-school-math/
Seznam posnetkov Ruskega meteoroida: https://web.duke.edu/isis/gessler/meteorites/chelyabinsk.htm
Orbita Ruskega meteoroida: http://blogs.nasa.gov/cm/blog/Watch%20the%20Skies/posts/post_1360985685055.html
Zadnja posodobitev: 30. 3. 2013

Lep astrogeološki pozdrav,

Bojan Ambrožič

Posted in Alpinizem, Geologija	 | Tagged meteorit, meteorit nad rusijo, rusija meteorit, eksplozija meteorita, padec meteorita, padec meteorita v rusiji, padec meteorita rusija, meteorit rusija, meteorit ki je povzročil škodo, meteor rusija, bolid rusija, meteor nad rusijo, meteor meteoroid meteorid razlika, meteorit 2013 nad rusijo, padec meteorja v rusiji	 | 5 Komentarjev
Prešernov tek Kranj-Vrba
Posted on februar 8, 2013 by Bojan Ambrožič
Prav vsako leto (z izjemo lanskega) na Prešernov dan tečem na takšen ali drugačen način v Vrbo. Ponavadi tečem od doma do Vrbe in nazaj, kar znese slabih 29 kilometrov. Letos pa sem se odločil da ponovno pretečem celotno pot od Prešernovega groba v Kranju do Prešernove rojstne hiše v Vrbi.

DSC056162

Kljub hudemu mrazu se nas je na štartu, v Prešernovem gaju, zbralo več kot 50 tekačev. Odločeni da s svojim tekom počastimo delo in življenje našega največjega pesnika. Tek je dolg kar 30 km – zato bo časa za razmišljanje več kot dovolj. Prvi kilometer skozi ulice Kranja smo pretekli tesno skupaj. Potem pa sva skupaj z Mirkom Janjatovičem obrala svoj tempo.

DSC05625

Trasa teka sama po sebi ni nič kaj zanimiva, saj se teče ves čas po asfaltu. So pa bili po svežem sneženju, pogledi na okoliške hribe več kot idilični. Žal bomo hribe še nekaj dni lahko spremljali le z doline, saj zaradi obilice novo zapadlega snega, v gorah preti velika nevarnost snežnih plazov. Tempo ki si ga je zastavil Mirko je bil kar hud – okrog 4 min/km oz. še celo nekaj hitreje. Zato prijetno kramljanje kaj kmalu pojenja. Do cilja pa je ostalo še 25 km.

DSC05639

Prometa na cesti na srečo tokrat ni bilo veliko, vsaj avtomobilskega ne. Smo pa srečavali številne tekače in pa pešce, ki so se na dolgo pot s Kranja v Vrbo odpravili, še pred nami. Tek je na papirju ravninski, pa vendar temu ni čisto tako. Prvih nekaj kilometrov mimo Naklega in Police je res skorajda sama ravnina. Potem pa se cesta spusti v Bistrico in se na drugi strani doline začne vzpenjati proti Podbrezjam. Sedaj sem Mirkotu že s težavo sledil. Vendar ker sem gorski tekač sem pričakoval, da bom navkreber spet v prednosti.

DSC05653

A, je Mirko še vedno vztrajal v enako silovitem tempu. Sledil je ovinkast spust po nevarni cesti do Posavca. To je (skorajda) moj dom in tu me je mami pričakal s toplim čajem. Mirko se ni hotel ustavljati in je odtekel dalje. Za prvih 14,7 km sva potrebovala le okoli 56 min. Takoj po okrepčilo na Posavcu, je sledil kilometer dolg Peraški klanec.  O pomenu klanca priča podatek da je v preteklosti (verjetno tudi v Prešernovih časih) vas Posavec živela ravno od tega da so tu menjavali utrujene konje, s spočitimi, preden so ti nadaljevali vleko vprege v Peraški klanec.  Sam sem ta klanec pretekel in prekolesaril že ničkolikokrat. Bolj kot strmina, pa je ovira promet.

DSC05724

Sedaj sem bil na progi sam. Zato mi je tempo posledično precej padel. Vseeno mi je bilo precej lažje, ker ceste od tu dalje dobro poznam, saj po njih tečem skorajda vsak dan. Tako sem mimo Črnivca nadaljeval proti Spodnjemu Otoku. Od Otoka do Zapuž se mi je še najbolj vleklo, saj je vse skupaj ena zelo dolga ravnina. V Zapužah pa sem imel dve možnosti nadaljevanja. Doslej sem vedno tekel po udobni makadamski poti čez polje, ki direktno pripelje do Vrbe. Tokrat pa sem se odločil da tečem daljšo varianto prek Begunj in naprej skozi Kašarijo (Rodine, Doslovče, Smokuč in Vrbo). Torej skozi vasi,  kjer so se rodili sami največji slovenski pisatelji in pesniki – Fran Saleški Finžgar, Matija Čop in nazadnje Prešeren. Morda res ne bomo nikoli izvedeli skrivnosti kaj je v tej zemlji  takega da so z nje zrasli sami veliki slovenski umetniki. Vendar nepopisna lepa okolica, gore, Stol, narava – to je tisto kar zagotovo prebuja pisateljski čut.

Fotografija1499-2Na cilju, pred Prešernovo rojstni hišo v Vrbi

Ob teh mislih, je bilo dolge poti kar naenkrat konec. Za celotno 30 km dolgo traso sem potreboval 2 h in 12 min. Šlo pa bi seveda lahko še precej hitreje, če bi tekel bolj po pameti. Vseeno je bil to lep trening. Razočaral me je le zelo slab obisk Vrbe, verjetno sem bil le nekoliko prezgoden.

Zajeta slikaTrasa teka Kranj-Vrba, z označenimi kilometrskimi odsek poti. Bolj natančno traso dobite tule: http://www.mapmyrun.com/routes/fullscreen/171750864/

FOTO Klub Trmastih: https://picasaweb.google.com/110475598425336053006/TEKKRANJVRBA822013
Vsi moji dosedanji teki v Vrbo:

Tek Prešernu v spomin s Kranja v Vrbo (2010) 
Prešernov maraton (2009)
Tek Prešernu v memoriam (2008)
Lep tekaški pozdrav,

Bojan Ambrožič

Posted in Tek	 | Tagged 8. februar, tek kranj vrba	 | 4 Komentarjev
Analiza potresov v Sloveniji
Posted on februar 2, 2013 by Bojan Ambrožič
Slovenija leži na tektonsko dejavnem območju, ob stiku večih litosferskih plošč. Več o tem  sem pisal v tem blogu. Zato Slovenijo vsakih nekaj let strese močan potres, vsakih nekaj 10 let pa se pojavijo rušilni potresi. Problem s potresi, kot obliko naravne katastrofe, je ta da jih na noben način  ne moremo preprečiti. Tudi napovedovanje potresov je za današnjo znanost še prevelik zalogaj.

Lahko pa se zavarujemo pred pred potresi, tako da jih bolje razumemo. In prav splošno znanje o potresih v Sloveniji je razmeroma šibko, kar je (po mojih izkušnjah) posledica tega da učenci v šolah dobijo slabo ali pa v večih primerih celo zavajajoče znanje o potresih.

sfdsfdsf

Shema treh glavnih vrst prelomov ob katerih nastajajo potresi (normalni, reverzni in pa zmični prelom). Normalni prelomi nastajajo, ko se ozemlje širi in povzročajo pogrezanje terena. Reverzni prelomi ali narivi nastajajo ob krčenju ozemlja in so značilni za mlada gorovja, ki se dvigajo ob teh prelomih. Zmični prelomi pa nastanejo, ko dva bloka drsita drug ob drugem v bolj ali manj horizontalni smeri. V resnici je v naravi redko kateri prelom le normalen, reverzen ali zmičen, ampak se pojavljajo najrazličnejše kombinacije.

Torej v prvi vrsti kaj so sploh potresi? Enotne definicije seveda ni. Vendar potresi vedno nastajajo na stikih kamninskih blokov (npr. litosferskih plošč), ki se premikajo drug ob drugem. Te stike kamnin imenujemo prelomi. Večino časa kamninska bloka drsita nemoteno drug ob drugem in ne povzročata potresov. Zaradi različnih razlogov pa se kamninska bloka zatakneta. Premikanje neposredno ob prelomu je onemogočeno, med tem ko se bolj oddaljeni deli blokov še vedno premikajo. Posledično se sile na t.i. zaklenjenem prelomu začnejo močno povečevati. To se lahko dogaja več dni, let, ali stoletij. Vendar napetosti se ob prelomu ne morejo povečevati v nedogled, ampak le do  do t.i. strižne trdnosti kamnine. Vsaka kamnina ima svojo specifično strižno trdnost.  V trenutku ko je strižna trdnost presežena, kamninska bloka končno zdrsneta drug ob drugem. Ob tem pa se sprosti ogromna količina seizmične energije, kar občutimo kot potres. Bloka ki zdrsita vzdolž preloma povzročita nove nehomogenosti v napetostnem stanju, kar povzroči nastanek popotresov. So pa po popotresi navadno vsaj za eno magnitudo šibkejši kot glavni potresi.

shel_san_andreas

Prelom Svetega Andreja – najbolj znan zmični prelom na svetu – se premika tako hitro da je prestavil reko

Potresi se običajno zgodijo na velikih globinah. In to ravno iz razloga, ker so na Zemeljskem površju sile enostavno premajhne, da bi lahko prišlo do potresa. Velja da v večjih globinah nastajajo močnejši potresi. Vendar so najbolj nevarni plitvi potresi, ker se zaradi bližine površja seizmična energija ne uspe razpršiti (in porazgubiti), tako kot pri globokih potresih.

calquake.v2

Ob posebaj močnih potresih nastajajo površinski pretrgi, kot je ta na sliki ki je prestrigel cesto

In ravno tu prihaja do največjih težav oz. hude zmede v javnosti ob vsakem potresu. Torej kako merimo moč potresov? Samo moč potresov merimo v količini sproščene energije ob potresu. Sporočeno energijo pa ponavadi podajamo v magnitudah. Ob potresih se sprosti nepredstavljivo veliko energije. Ob potresu magnitude 5.6 (potres v Posočju 1998), se je sprostilo ca. 10^13 J energije, kar je primerljivo z energijo sproščeno ob eksploziji atomske bombe v Hiroshimi ( 5*10^13 J energije). Pa potres v Posočju sploh ni bil močan – npr. ob predlanskem potresu na Japonskem, ki je bil magnitude 9.0 se je sprostila kar 1.9*10^17 J, kar ustreza bi ustrezalo sproščeni energije 3000 atomskih bombam na Hiroshimo vrženih hkrati! Povečanje za eno magnitudo pomeni 27.5 kratno povečanje energije. Zato naj vas nikar ne zavede misel da potres npr. 5,7 enako kot potres 6,0. To lestvico včasih imenujemo tudi Richterjeva lestvica.

sdsaasdasEvropska makroseizmična lestvica

Druga lestvica s katero obravnavamo potrese je Evropska makroseizmična lestvica (EMS). Ta je naslednica bolj znane (in že zastarele) Mercallijeve lestvice. EMS lestvica ne podaja moči potresov, ampak učinke potresov na ljudi, predmete in na naravo. EMS lestvica je 12. stopenjska. Potresi intenzitete I so nezaznavni, potresi VI intenzitete povzročajo prve manjše poškodbe, VIII intenzitete povzročajo rušenja (Posočje 1998), potresi X intenzitete povzročijo uničenje vseh zgradb, med tem ko potresi XII povzročijo poleg popolnega uničenja zgradb tudi obsežne spremembe v naravi. Pomembno pri tej lestvici je predvsem ta da se intenziteta potresa lahko močno spreminja glede na lokacijo. Bližje kot je nek kraj žarišču potresa, večjo intenziteto potresa običajno občuti. Ni pa vedno tako. Hiše, ki so zgrajene na mehkih tleh (melj, glina, barjanska tla), so običajno bolj prizadete ob potresih, kot tiste zgrajene na trdnih kamninah (granit, apnenec, dolomit). Magnituda (mera za sproščeno energijo) pa je vedno enaka, ne glede na kraj na Zemlji in oddaljenost od žarišča potresa. Poleg tega je potrebno poudariti da absolutno ni nobene povezave med Richtarjevo lestvico in EMS lestvico, ker vsaka izmed lestvic opredeljuje povsem drugo stvar.

peridaPeriadriatski prelom (označen s puščicami) – prelom, ki je najverjetneje odgovoren za današnji potres na Koroškem.

Kako pa sploh ugotovimo žarišče potresa? Za odgovor na to vprašanje moramo najprej razumeti kakšne oblike potresnih valov nastanejo ob potresu. Obstajata da glavna tipa potresnih valov: vzdolžni ali P-valovi in prečni ali S-valovi. P- valovi nastanejo bodisi zaradi raztezanja bodisi zaradi krčenja kamnine kot posledica premika ob prelomu. Ti valovi se skozi kamnino širijo kot zgoščine in razredčine. Med vsemi potresnimi valovi, P-valovi potujejo najhitreje (ca. 5.8 km/s). Ob potresu kamnina ni izpostavljena samo krčenju/raztezanju, ampak tudi strigu. To povzroči S-valove, ki se tudi v resnici širijo podobno kot valovi, ki jih vidimo na vodni gladini. S-valovi navadno potujejo s 65 % hitrosti P-valov (3.45 km/s). Zato za njimi vedno zaostanejo. P-valovi niso rušilni valovi in jih ljudje zelo redko občutijo. Zaznajo pa jih seizmografi. Rušilni so počasnejši S-valovi. Razliko med prihodom nerušilnih P- valov  in rušilnih S-valov znaša običajno nekaj sekund do nekaj minut. To razliko uspešno izkoriščajo na Japonskem. Ob močnem potresu seizmogrami zaznajo P-valove in prebivalci so v trenutku avtomatsko, preko mobilnih telefonov, obveščeni da prihaja potres. Tistih nekaj sekund preden pridejo rušilni S-valovi je dovolj, da se v tem času prebivalci poskrijejo na varno, ustavijo jedrske elektrarne, ustavijo vlake. itd.

rterterter dfdsfsdfdsf

Način širjenja P in S-valov skozi kamnino

In ravno iz razlike v prihodu P in S-valov se da izračunati oddaljenost potresa. Na vse bolj oddaljenih seizmoloških opazovalnicah bo razlika v času prihoda P in S-valov vse večja. Oddaljenost potresa izračunamo po enačbi:

D = (Ts – Tp) / (1/Vs – 1/Vp)

kjer je D razdalja do potresa, Ts čas prihoda S-valov, Tp čas prihoda P-valov, Vs hitrost S-valov in Vp hitrost P-valov.

dfdsfds - KopijaSeizmogram današnjega potresa 4.0 magnitude v bližini Celovca. Seizmogrami z različnih potresnih opazovalnic so razporejeni glede na  naraščajočo oddaljenost od žarišča potresa. Z rdečo so označeni P-valovi, s zeleno pa počasnejši S-valovi. Vir: http://www.arso.gov.si/potresi/obvestila%20o%20potresih/aip/

S pomočjo zgornje opazovalnice in seizmogramov na zgornji sliki sem se za zabavo tudi sam lotil izračuna epicentra potresa, ki se je zgodil danes pri Železni Kapli. Zanimalo me je za koliko kilometrov se bom zmotil. Najprej sem izbral tri potresne opazovalnice, ki so najbolj oddaljene ena od druge: in sicer Perniče (VERS), Vrh pri Dolskem (VNDS) in Gorjuše (GORS). Iz zgornjih seizmogramov sem ugotovil da je bila razlika v prihodu P in S-valov v Perničah 5.0 s, na Dolskem 5.6 s in v Gorjušah 7.2 s. Ko sem podatke vstavil v zgornjo enačbo sem dobil da je bil potres od Pernič oddaljen 42.5 km, od Dolskega 47.6 km in od Gorjuš 61 km. Potem sem z računalniškim programu Arc Map narisal tri krožnice – tako da je bil center krožnice na lokaciji potresne opazovalnice, polmer krožnice pa je ustrezal oddaljenosti opazovalnice od potresa. Središče območja kjer se sekajo vse tri krožnice, predstavlja točko kjer se je zgodil potres. Pravi epicenter sem zgrešil za 16 km.

Seizmogram - Kopija - KopijaČasovna razlika v prihodu P in S-valov na izbranih potresnih opazovalnicah 

potres - Kopija (2) - Kopija2Zelen krog predstavlja potresno opazovalnico pri Gorjušah  (GORS), moder krog na Dolskem (VNDS) in rdeč v Perničah (PERS). Vijoličen krogec prestavlja epicenter, ki sem ga sam določil, črni krogec pa je pravi epicenter.

Potres v Posočju 1998 je povzročil tudi nekaj dobrega, saj je kot posledica v Sloveniji zrasla ena najmodernejših mrež potresnih opazovalnic na svetu. Avtomatske analize potresov dobimo na internetu le nekaj minut po potresu. Tako je bilo tudi danes ob potresu 4.0 magnitude v Železni Kapli. Potres je verjetno nastal ob Periadriatskem prelomu, ki je z dolžino ca. 1000 km najdaljši prelom v Alpah. Prelom je tako velik da je z lahkoto viden iz vesolja (glejte Google Earth). Zanimivo pri tem potresu pa je tudi da se je zgodil nenavadno plitko –  le v globini dveh kilometrov – kar je precej plitveje od povprečja, ki je nekje okoli 7 kilometrov. Le 5 minut za glavnim potresom se je zgodil popotresni sunek 1.9 magnitude, katerega epicenter prav tako leži na liniji Periadriatskega preloma, le nekoliko zahodneje, bližje Slovenski meji.fsdfdsf

Epicenter današnjega potresa. Modre točke so potresne opazovalnice, ki so zabeležile potres. Vir: http://www.arso.gov.si/potresi/obvestila%20o%20potresih/aip/

S zgornjo preprosto enačbo seveda ne dobimo natančne lokacije potresa.  Ta enačba namreč vsebuje preveč predpostavk: da se potresni valovi ves čas širijo z enako hitrostjo, da hitrost potresnih valov ne pojema, da je smer širjenja potresnih valov v obliki krogle ter da ni nobenih odbojev in drugih motenj. Vse te predpostavke v resnici skorajda nikoli ne držijo. Potresni valovi se v bolj gostih kamninah širijo nekoliko hitreje, kot v manj gostih. Zato valovi na meji med mehko in gosto kamnino pospešijo. Geološke strukture pa povzročijo da se valovi širijo  v nepravilnem vzorcu, namesto v obliki krogle. Če se želimo bolj natančno določiti hipocenter (žarišče) potresa, potrebujemo zelo natančne geološke podatke o globoki strukturi območja, kjer se je zgodil proces. Te podatke pa se vnese v bolj zapletene enačbe, ki upoštevajo geološko zgradbo, efekte topografije, spremembe hitrosti seizmičnih valov z globino in še nekatere druge parametre. Izračuni takih zapletenih enačb pa bi “na peš” trajali celo večnost. Zato to danes počnejo računalniki.

Bojan Ambrožič

Posted in Geologija	 | Tagged analiza potresov, določitev epicentra potresa, določitev lokacije potresa, epicenter potresa, kaj je potres, kaj povzroči potres, kako nastane potres, kje nastane potres, opazovanje potresov, P-valovi, periadriatski prelom, potres, potres nastanek, potres prelomi, potresi, potresi v sloveniji, potresne opazovalnice, potresni valovi, prelomi, S-valovi, seizmogram, seizmologija, slovenija potresi, zakaj nastane potres	 | 6 Komentarjev
Škocjanske jame – Ankaran
Posted on januar 12, 2013 by Bojan Ambrožič
Marjan Zupančič se je po uspešnem podvigu (z novim rekordom) na Tržiški planinski poti T-24,  odločil še da bo poskusil preteči še Slovensko planinsko pot – od Maribora do Ankarana. Torej točno tisto pot, ki jo je lani Klemen Triler pretekel v rekordnem času 8 dni 14 ur in 45 minut. Seveda je bilo samo vprašanje časa kdo bo prvi napadel Klemenov dosežek. Vendar Slovenska planinska pot nikakor ni lahka in ponekod zelo slabo označena. Zato podvig praktično ni izvedljiv ne da bi že prej pretekel celotno pot.

gfdh6

Tokrat me je Marjan povabil da se mu pridružim na zadnjem odseku Slovenske planinske poti – od Škocjanskih jam do Ankarana. Pridružile pa sta se nama še dva odlična Primorska gorska tekača – Danijel Vinčec in pa Mitja Volčanšek. Dolžina etape od  Škocjanskih jam do Anakarana znaša kar 53 km. Pred štartom sem bil kar skeptičen da bom sploh zdržal tako dolgo etapo, saj prej po ravnem še nikoli nisem pretekel več kot 50 km, še manj pa v breg.

ankaran 13 urArtviže – na tabli zadaj piše “Ankaran 13 ur”

V zelo svežem jutru smo začeli z našim tekom izpred vhoda v Škocjanske jame. Prvi kilometer poti poteka po cesti. Potem pa smo zavili v dolino potoka Sušica. Po tej dolini smo rahlo navkreber tekli naslednjih pet kilometrov. Pot je bila prav prijetna za začetno ogrevanje. Zaradi nizkih temperatur pa je bila zemlja zmrznjena, kar je povzročalo da je prijetno škripalo pod podplati. Na koncu doline je sledil prvi vzpon mimo vasi Podgrad do Artviž. Pot je bila zasuta s zapadlim listje in ni bilo slutiti da bi prav veliko ljudi letos že hodilo po tej poti. Na Artvižah (kontrolna točka) se je pojavila zelo vzpodbudna označba Ankaran 13 ur. Oh, le kako je moralo srce poskočiti Klemenu, ko je videl ta napis. Po agoniji na poti, po pretečenih 550 km, je 13 ur do cilja pravi drobiž.

sfsafsdNa Matarskem podolju

Za nas pa se je pravzaprav šele začelo, saj smo v nogah imeli šele 45 minut (8 km) teka. Onstran doline pa smo v daljavi že zagledali Slavnik – naš naslednji cilj. Problem je bil le v tem da je s tod Slavnik videt tako zelo daleč, in res je v resnici do tja še kakšnih 10 km zračne razdalje. Vendar z Artviž navzdol do vasi Markovščine na Matarskem podolju je šlo skorajda samo od sebe. Spust je zelo tekaški in položen. Za vzdušje pa nas je presenetilo še nekaj krp snega. Nekoč še zelo oddaljen Slavnik se nam je iz minute v minuto bolj bližal. Na spustu je marsikje precej letelo, v kombinaciji z asfaltom, pa je bil to recept za težave. Posledično sem že po 20 km padel v prvo rahlo krizo. Vendar je bila ta kratkotrajna in bolj psihična, saj razdalj večjih od 20 km nisem vajen. Zato sem se z vsakim novim korakom podajal v neznano. Spoznaval bom sebe in svoj korak.

DSFASDAFDSssdsNa Slavniku, bela gora v ozadju je Snežnik

Matarsko podolje je najbolj znan primer kontaktnega krasa v Sloveniji. Brkini po katerih smo tekli pred tem so sestavljeni iz za vodo neprepustnega  fliša. Med tem ko Matarsko podolje gradijo za vodo prepustni apnenci. Zato reke in potoki, ki pritečejo z Brkinov v Matarsko podolju, na kontaktu flišev in apnencev v trenutku izginejo podzemlje. To je kontaktni kras. Posledica so številne slepe doline in pa kraške jame. Najbolj znane so Ponikve, Brinščica in Dimnice. Mimo slednje smo danes tudi tekli.

piuzozu

Razpoloženje pa se je še toliko bolj popravilo, ko smo v vasi Skandaščina začeli vzpon na Slavnik. Rad tečem v breg in še raje če je strmo.  A, tempo navkreber je bil zelo zmeren. Še preveč dobro smo se zavedali da nismo še niti na pol poti. Slavnik (1028 m) je zadnji tisočak na poti do morja. Zato gre to za zelo razgleden hrib. Z vršne planote smo se razgledovali proti zasneženemu Snežniku, Kamniškim Alpam in navsezadnje morju kamor smo namenjeni. V Tumovi koči na Slavniku smo si tudi privoščili edini (15 min dolg) odmor na trasi. Potem pa smo zdrveli v dolino proti vasi Prešnica.

socerbGrad Socerb

Ob vesti da je do cilja le še 30 km, so noge v trenutku postale popolnoma lahke, saj sem se sedaj vedel da bom z lahkoto zdržal do konca. Zaenkrat nisem čutil še nobene utrujenosti. Spust s Slavnika proti Prešnici je eden najlepših, kar sem ji kdajkoli pretekel. Noge so to tekle kar same od sebe. Nekajkrat je hitrost teka narasla celo čez 20 km/h. Šele v zadnjem delu spust postane tehnično nekoliko zahtevnejši, saj se teče čez gladke apnenčaste skale. Prej pa ena sama mehka poezija iglic.

rereteersV Osapski dolini s Črnokalskem viaduktom v ozadju

Pot od Pirešnice do Petrinj nam bo ostala še v najslabšem spominu, saj je bila zelo blatna. V trenutku se je na vsakem od podplatov nabralo pol kile dreka. Pot je tu ravna in v tekaškem smislu zelo hitra. Nekoliko za cerkvico v vasi Petrinje smo prvič zašli s poti. A, kot se je kasneje izkazalo, pot pravzaprav poteka nekje tu (vsaj tako pravi GPS), vendar je do neprehodnosti zaraščena. Zato smo poiskali krajši obvoz po okoliških travnikih. Kmalu za tem smo se že približali avtocesti in jo prečili nad predorom Kastelec.

bnvbnbvnV Ospu

Še nadaljnjih 5 kilometrov smo tekli po kolovozu skozi nepregleden borov gozd. Pot je bila tako ravna da smo lahko tekli precej hitro. Prav nobenega taktiziranja ni bilo potrebno. In kar naenkrat smo se znašli v šprintu proti gradu Socerb, kjer je bila naslednja kontrolna točka. S Socerba smo se prav tako hitro spustili v Osapsko dolino. Vas Osp je s svojo mogočno steno res impresivna in z izjemo Škocjanskih jam gotovo najlepši del poti.

iltkzugigz

Sedaj nas je do cilja čakal le še en daljši vzpon – na Tinjan. Ker je bilo do cilja samo še 15 km, taktiziranje ni bilo več potrebno. Zato smo se odločili da na Tinjan odtečemo na polno. Najprej sem se zagnal sam, potem so mi sledili še vsi ostali. Seveda se v tem trenutku nisem zavedal da imam v nogah že 42 km in da noge niso tako sveže, kot sem navajen na običajnih gorskih tekih. A, Danijela in Marjana tudi to očitno ni motilo, saj sta tudi zadnji del vzpona odtekla odlično. Glede Tinjanu velja navesti samo to opozorilo da žig poti ni pri oddajniku na vrhu hriba, ampak nekoliko nižje na zidu ene izmed hiš.

dsretwertNa cilju v Ankaranu

Naš Šprint na Tinjan smo kajkmalu plačali, saj je sedaj sledil kar 5 km dolg spust do Škofij, ves čas po asfaltu. Danijel se je pametno preobul v copate za ceste, med tem ko smo ostali nabijali noge na trdem asfaltu s copati za gorski tek. S Škofij je sledil res še zadnji vzpon do vasi Hrvatini. Pot poteka po prijetnih gozdnih stezicah in skozi vinograde. Na teh mehkih tleh so se mi noge v trenutku skorajda povsem opomogle. Prav proti vrhu zadnjega klanca v vasi Premančan, sva z Marjanom uspela spet zbrati dovolj moči da sva za šalo naredila še nekaj tekaških intervalov v klanec. S Hrvatinov je sledil le še krajši spust v Anakaran, natančnejše do Korta bara, kjer je uradni konec Slovenske planinske poti. Za 52,1 km dolgo turo s 1730 m vzpona in 2130 m spusta smo potrebovali 7 ur in 2 minuti. Sam sem zelo zadovoljen, saj sem z veliko lahkoto prvič v življenju pretekel več kot 50 km v enem kosu. To so bile koristne izkušnje, ki jih bom še kako potreboval na naslednjih še daljših tekih. Največji užitek pa je nastopil po koncu teka, ko smo se po avtocesti do izhodišča pri Škocjanskih jamah vozili skorajda pol ure.

dsagafadsds - KopijaGPS profil

fewffwGPS sled

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged ankaran cilj spp korta bar, artviže, slavnik, slovenska planinska pot, slovenska planinska transverzala, socerb, spp, tinjan, škocjanske jame - ankaran	 | 4 Komentarjev
Vrtaška planina in Vrtaški vrh s Peričnika
Posted on januar 7, 2013 by Bojan Ambrožič
Težko bi tej zimi, rekli zima. Prej spremljamo toplo pomlad ali pa neko zelo zapoznelo jesen. Po drugi strani je pa to vreme kot nalašč za gorski tek. Spet sem v Vratih, kjer sem že lani občudoval zaledenel slap Peričnik. Tudi tokrat sem namenjen k Peričniku. Le da sem to pot sam.

dfdsfdsStenar

V zmernem tempu tečem navzgor po poti ob desnem bregu Triglavske Bistrice. Hitrejšemu teku po cesti sem se odpovedal za voljo večjega doživetja narave in užitka v poslušanju  šumenja Triglavske Bistrice. Vendar nisem prišel daleč. Novembrska poplava je odnesla že začetni del poti. Lahko bi me spreletelo da bi bilo bolje da bi se preusmeril nazaj na cesto. A, me je nekaj gnalo naprej po poti navzgor. Tik pred Peričnikom stoji oz. bolje rečeno je stala brv, ki povede prek Bistrice nazaj na cesto v Vrata. Poplava je odnesla tudi to brv. Imel sem na izbiro bodisi da tečem nazaj tri kilometra do mostu bodisi da prebredem Triglavsko Bistrico. Seveda sem jo naprej poizkusil prečkati. Vendar nisem uspel najti varnega mesta. Triglavska Bistrica ni samo vražje mrzla, ampak je tudi zelo deroča. Čeprav sem se poleti že kopal v njej, je bilo to zadnje kar sem si danes želel. Zato sem odtekel kakšnih 500 m nazaj navzdol, kjer sem naletel na odsek struge, kjer je Bistrica sicer zelo široka, a dovolj plitva da jo je bilo mogoče prečkati.

efewrewrew t5fasfds

Slap Peričnik

Sezul sem se in “aromaterapija” za noge se je začela. Nisem razmišljal o mrazu, pač pa samo o tem kako bodo čim prej suhe nogavice spet grele podplate. Nagrada je bil pogled na Peričnik. Od Spodnjega Peričnika sem nadaljeval k Zgornjemu Peričniku. Obadva slapova sta popolnoma brez ledu. Pod Spodnjim Peričnikom sem po brezpotju nadaljeval naprej proti planini Višek. Pravzaprav kot sem ugotovil planine ni več. Ostanki nekdanjih pastirskih stanov so mogoče zanimivi edinole še za arheologe. Višje sem naletel na širši kolovoz. Ravno tu nekje, blizu struge Peričnika, bi se morala začeti pot proti Vrtaški planini. Opisa poti nisem imel. Zato sem se moral zanašati zgolj na lastne orientacijske občutke. Ti pa včasih držijo, včasih pa zavedejo.

egevdfvdfss

Z nekaj truda mi je le uspelo najti začetek lovske poti. Pot se kmalu lepo pokaže in poševno vodi skozi gozd. Možice ali kakšnih drugih oznak pa ni. Višje je pot postala vse slabše vidna in zelo strma. Čez čas, ko sem mislil da sem že narobe, pa se je spet lepo pokazala. Pot me je spretno in skorajda srhljivo samotno vodila skozi lahke prehode, v sicer zelo strmem in skalovitem pobočju. Zaradi južne usmerjenosti pobočja snega do višine 1400 m ni bilo. Še sreča, saj bi se bilo v takem primeru skorajda nemogoče znajti. Na koncu pot pripelje do nekakšnega podaljška Vrtaške planine, s koder se je odprl lep pogled v zatrep doline Vrat. Do same planšarske staje na Vrtaški planini pa je sledil še sprehod vzdolž daljšega travnika.

ioiuouou

nhgfnngf

Brž ko sem dospel do staje, me je prehitela megla in me prikrajšala za marsikateri lep razgled. Zato sem sklenil da nadaljujem navzgor proti Vrtaškemu Slemenu. Že kakšnih sto višincev više sem se dvignil na meglo in uživanje (sončenje) se je lahko začelo. Sploh zato, ker je bilo tu že kar nekaj snega, na poti pa ledu. Pa me tudi to ni preveč skrbelo, saj sem bil opremljen s tekaškimi derezami Nordic Grip Running. Poledenele poti so resen problem na vseh zelo uhojenih poteh. V takih razmerah je že težko hoditi, kaj šele teči. Za ta problem obstaja več rešitev. Najboljša in na žalost tudi najdražja rešitev so copati za gorski tek z vgrajenimi bodicami (spikesi) za led. Tretja nekoliko cenejša možnost so posebni vijaki, ki se jih navije kar na podplate navadnih copatov za gorski tek.  Sam pa sem tokrat preizkusil tretjo možnost – posebne dereze za copate za gorski tek.

gafdfdygdyf

Ta rešitev je mogoče še celo najcenejša, saj take dereze stanejo zgolj okrog 20  €. Glede na to da dereze prekrijejo celoten podplat, je bil moj prvi pomislek koliko dereze zmanjšajo funkcijo podplata. In dejansko je to res – dereze zmanjšajo oprijem podplata. Dobra stran teh derez pa je ta da se jih na copate namesti v manj kot minuti. Žal pa tudi bodice derez ne dajo takšnega oprijema na ledu kot bi sam želel. Kasneje, pa so se mi dereze začele še snemati. Tako da te dereze vsekakor niso optimalna rešitev za gorski tek po zaledeneli podlagi. Dobro pa so obnesle pri teku po ravni podlagi (prej po zaledeneli poti ob Triglavski Bistrici). 

6369_2_Mini-dereze-Nordic-Grip-Running_x dsfsdfdsgdfherag

Tekaške dereze Nordic Grip Running

Pot me je nazadnje pripeljala do planine Njivice. Vreme je bilo tako sončno da bi človek tu kar ostal.Vendar pa je višje začel pihati močan in mrzel veter. Zato sem obrnil in se namesto na Sleme, raje vzpel na bližnji Vrtaški vrh. Sneg se je ponekod prediral do kolen. Z Vrtaškega vrha pa sem sestopil  po markirani poti nazaj v Mojstrano. Če sem le malo prej gazil globok sneg, sem nižje, pod Vrtaško planino, gazil suho listje.

piopiopioGPS sled od Peričnika dalje

Lep gorsko-tekaški pozdrav,

Bojan Ambrožič

Posted in Druge tematike	 | 2 Komentarjev
Vrhovi nad Krstenico, 31. 12. 2012
Posted on januar 1, 2013 by Bojan Ambrožič
Če sem že preživel večino letošnjega leta (ca. 130 dni) v hribih, bi bilo že nenavadno, da ne bi tako tudi zadnjega. Najprej sem imel v mislih tek na Kredarico. Vendar ker gneča ni tisto kar sam iščem v hribih, sem z veseljem sprejel povabilo da zadnji dan leta preživim v  samotnih hribih Fužinskih planin.

7fghgfhgfPlanina Krstenica

Toda tokrat se je tura zame začela zelo zares še veliko prej kot sem to pričakoval.  Cesta iz Stare Fužine na pl. Blato je namreč normalno prevozna le do prvega klanca v dolini Suhe. Že nekaj 10 metrov po klancu navzgor pa postane popolnoma zaledenela. Meni je avto zakopal že po kakšnih 200 metrih, na najstrmejšem delu klanca. Ni mi preostalo drugega kot da avto vzvratno zapeljem ob rob ceste. Avto bomo “rešili” že nazaj grede.

43t3efdfdf 3243dSDs

Jezersko: Butinarjeva grapa in Sinji slap, 29. 12. 2012

Že tako sem bil pozen. Sedaj pa sem si pridelal še dodatne 4 km dolgočasne hoje po cesti. Poskušal sem si pot skrajšati s tekom. Pa tudi to ni šlo, saj je cesta tako ledena da še hoja (razen ob skrajnem robu ceste) ni bila enostavna. Včasih sem se po tej cesti velikokrat sankal. To je bil užitek! Tokrat bi zaradi ledu šlo morda edino le z bobom.

ztrztrzzOgradi

Glede na  to da je bila celotna dolina pod ledom sem močno upal, da bo zaledenel tudi Slap Suhe. Gre kar  za 80 m visok slap, ki je znan tudi po tem da tvori lehnjak. Dva dni nazaj sem si ogledal Sinji slap na Jezerskem, ki pa je zaradi pomanjkanja ledu ena velika žalost. Žal enako velja tudi za Slap Suhe, ki je za razliko od Sinjca, čisto brez ledu. Za ledno plezanje bo treba počakat na vsaj še kakšen teden mraza.

trertrrtrPod Prevalskim Stogom s Kanjavcem in Škednjevcem v ozadju

Končno sem se znašel na planini Blato, do kamor se je nekaterim celo uspelo prebiti z vozili. Takoj sem napadel klanec proti pl. Krstenici. Pot proti Krstenici je brez razgledov in zato mi ni preostalo drugega kot da sem si dolgčas premagoval s tekom in hitro hojo. Nisem pa se pozabil ustaviti pri lovski koči, kjer se odpre lep pogled navzdol na pl. Blato.

iui87t tmi7Na Adamu z Jezerskim Stogom v ozadju

Niso pa se tu lepi razgledi tu končali, saj sem le nekaj minut kasneje že kopal v soncu na pl. Krstenici. Krstenica ni samo najvišja Fužinska planina, ampak tudi ena najbolj slikovitih.  Vredno jo je obiskati prav vseh letnih časih. Poleti se tu pase živina, jeseni v živopisanih odtenkih zažarijo macesni. Pozimi pa Krstenica postane izhodišče za turni smuk z vrhov Fužinskih planin. In prav v te hribe smo bili tudi mi namenjeni.

4VF234BZadnji metri vzpona na Jezerski Stog

765huh4r6h

Prijatelje sem zmotil ravno pri zajtrku. Potem pa smo se skupaj odpravili navzgor po dolini Pod Ogradi, proti vrhovom Fužinskih planin. Na pl. Jezerce je bil tokrat res zamrznjeno jezero (primerno za drsanje). Poleti  pa je običajno samo močvirje. S tod smo se najprej podali navzgor proti Jezerskemu Stogu. Spodaj je bil sneg južen in se je prediral. Višje pa je postal zelo trd. Tako da vzpon na vrh brez derez ni bil mogoč. Vršnih nekaj 10 metrov pa je že skorajda kopnih. Sicer pa pristop na Jezerski Stog tehnično ni zahteven. Tokrat nismo bili v hribih zato da bi se naplezali, ampak da uživamo v razgledih. Dan je bil zares sončen in samo to je bilo tisto, kar me je že sedmi dan zapored gnalo v hribe.

tztrzrtzr

Z Jezerskega Stoga smo sestopili nazaj navzdol skorajda do pl. Jezerce. Potem pa smo približno po poteku “zgornje poti” nadaljevali proti Mišeljskemu prevalu. Zatem pa smo zavili desno v plitvo dolinico pod Prevalskim Stogom. Sneg se je precej tu precej globoko prediral. Vendar ker smo bili trije (gorski tekači) z gaženjem nismo imeli težav. V gaženju smo se izmenjavali podobno, kot smo se navajeni izmenjavati v narekovanju tempa pri gorskem teku. Najprej smo se prigazili na Adama (2012 m), takoj za tem pa še na Evo (2019 m). Po grebenu pa smo z Eve nadaljevali še na sosednji Prevalski Stog (2075 m).

reterterterVernar in Tosc

krnKrn

Sledil je užitkarski sestop nazaj v dolino. Dolina je cel dan ostala v senci, zaradi česar je bil sneg še nepredelan. Mimo pl. Jezerce smo se vrnili nazaj na Krstenico, kjer so nam kolegice pripravile okusno in predvsem krepčilno kosilo. Hvala! Na Krstenici je tako lepo da bi človek kar ostal, posedal in užival v razgledih. Vendar se nam je kar prehitro mudilo nazaj v dolino. Nazaj navzdol je šlo po snegu skorajda samo, po zaledeneli cesti v Voje pa še bolj. GPS je tokrat nameril za en polmaraton prehojenih poti in pa 1900 višincev.

gfhgfhdfd

sddsdfds - KopijaGPS Profil ture

krstenica trackGPS sled

Srečno novo leto,

Bojan Ambrožič

Posted in Gorništvo	 | Tagged krstenica, planina krstenica, prevalski stog, jezerski stog, adam, adam in eva	 | 2 Komentarjev
Tek na Krvavec – Kranjska zimska tekaška liga, 30. 12. 2012
Posted on december 30, 2012 by Bojan Ambrožič
In še čisto zadnje tekma v tem letu. Prav z gotovostjo lahko to trdim, saj je Kranjska zimska tekaška lega s svojo odlično organizacijo, dobro udeležbo ter s sponzorji že zdavnaj presegal vse okvire treningov.  Danes je bil na vrsti tek na Krvavec.

379508_10151401536377642_1587753885_n

Štart te tekme je pri spodnji postaje kabinske žičnice. S tem seveda ni nič narobe. Edini problem je v tem da je trenutno smučarsko sezona na Krvavcu v polnem zagonu. V soteski potoka Reka pa ponavadi ni dovolj parkirnega prostora niti za vse smučarje, kaj šele za nekaj dodatnih tekačev.  Mislim da je ravno to eden izmed glavnih razlogov, ki ovirajo razvoj smučišča Krvavec. V izogib težavam s parkiranjem, sem na štart prišel  zgodaj.

Fotografija1401sss

Na štartu se nas je spet zbralo kar okrog 60. Nasproti smučarjem smo bili še vedno v veliki manjšini, a vseeno me zelo veseli da se je zimska liga tako lepo prijela. Na Krvavec še nikoli nisem tekel s te strani. Proga mi je bila popolna neznanka, kar mi je bilo samo v dodatno motivacijo. Upal sem samo da bom dobil koga, ki bo tekel približno tako hitro kot jaz, da se ga bom lahko držal.

Fotografija1400ddd

Prvih 200 m smo v strnjeni skupini tekli po strmi makadamski cesti. Potem pa smo zavili levo navkreber na planinsko pot. Gašper Bregar in Simon Novak sta že pobegnila naprej. Sam pa sem se šele začel ogrevati- tekma je v resnici precej dolga in nima smisla prezgodaj napadati, sploh pa na popolnoma neznani progi. Čez čas se je oblikovala zasledovalna skupina v kateri sem tekel skupaj z Gregorjem Mlakar in Janez Pustoslemškom. Meni je bil v resnici tempo preblag. Vendar zaenkrat še nisem hotel naprej. Tu in tam sem se zgolj za zabavo postavil v vodstvo skupine in potem počakal da me spet ujameta. Lahko rečem da sem delal neke vrste intervale.

734276_10151401537097642_1299365461_n

Skorajda vsi so tekli s palicami. Sam pa sem se jim spet izognil. Vendar nisem naredil napake, saj proga ni dovolj strma da bi mi palice koristile. Pot se na dveh mestih sicer postavi po konci, a le za zelo kratek čas. Takoj za tem spet preide v “ravnino”. Res prava ravnina na progi je pravzaprav samo ena – kakšnih 300 m, na srečo, saj sem se tu počutil najšibkejši.  Po ca. 25 min teka smo se vzpeli že dovolj visoko da sta se na progi začela pojavljati sneg in led. Drselo je vsem – tudi tistim, ki so imeli palice. Tako smo bili nekaj časa videti bolj baletni plesalci, kot tekači. Vendar se je na srečo vse izšlo brez resnih poškodb.

417980_10151401536197642_1654838066_n

Po ca. 35 minutah smo pritekli do Zgornje postaje kabinske žičnice. Strmega dela proge je bilo konec. Sedaj nas je čakal le še tek po cesti do snežne Plaže. Začuda sem tokrat z lahkoto preklopil v nov slog teka. Gregor in Janez sta takoj začela zaostajati. Sam pa sem tempu samo še malo dodal. Tek po cesti mi je bil v pravi užitek, saj je bil sneg tako mehak, kot da bi tekel po blazini. Pretečenih tisoč višincev v nogah se mi sploh ni poznalo. V cilju sem bil tretji, s časom 42 min 55 s. Končno sem uspel ujeti tisti pravi tekaški ritem in tekmo dobro odtekel. Tekmo je z odličnim časom 39 min 17 s, presenetljivo zmagal Simon Novak. Drugi pa je bil Gašper Bregar (40 min 45 s).

542073_10151401535857642_1144115857_n

Na snežni plaži na Krvavcu je bilo bistven bolj toplo kot v dolini. Tudi gneče na smučišču ni bilo take kot sem pričakoval. V preteklosti sem veliko presmučal na Krvavcu in na tak dan še nisem videl tako zelo praznega smučišča. Kljub temu da ni veliko snega, so bile proge videti dobro pripravljen. Verjetno gre razlog za slab obisk iskati drugje – časi so težki in ne more več vsak plačati 29 € za smučarsko vozovnico.

Mi tekači pa smo na srečo dobili brezplačne vozovnice za povratek s kabinsko žičnico v dolino. Hvala! Ponavadi me sestop v dolino še od vsega najbolj utrudi. Danes pa sem ostal skorajda spočit.

15807_10151401536252642_9945480_n

Foto: http://www.facebook.com/media/set/?set=a.10151401535382642.552571.240050787641&type=1
Rezultati: https://docs.google.com/file/d/0BzkC20RBR-1dWWVzVXdmaWRHU1k/edit?pli=1
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged kranjska tekaška liga, kranjska zimska tekaška liga, tek na krvavec, zimska liga	 | Komentiraj
4. Novoletni tek na Kališče
Posted on december 28, 2012 by Bojan Ambrožič
Prav je da se tekaško leto zaključi  v slovenski prestolnici gorskega teka – na Kališču. Tako je danes potekal že četrti novoletni tek na Kališče, čeprav je zgodovina teka v resnici še bolj bogata.

Fotografija1394 - KopijaČudovita kulisa Storžiča

6.2 km dolga proga s 1050 višinci je kar resen izziv za zimski del sezone, kjer tekači večinoma ne treniramo tako trdo kot poleti. To je bil verjetno razlog za nekoliko skromnejšo udeležbo. Vseeno konkurence ni manjkalo, saj so se tekme udeležili Gašper Bregar, Simon Alič in odličen kolesar Simon Novak.

545497_455836164464130_1226648040_nSimon Alič

Tekači smo se s štartnega prostora v Predvoru zapodili direktno v močan severni veter. Severnega vetra sem se po eni strani razveselil, saj je odpihnil slabo vreme. Če ne bi bilo vetra, bi tek potekal v povsem spomladanskem vzdušju. Kot projektila sta se že na štartu zagnala Alič in Bregar. Težko rečem kdo je koga gnal, a oba sta bila že na začetku zelo hitra. Nekoliko kasneje se je v beg za njima pognal še Simon Novak. Sam pa sem še hranil moči, saj mi začetni ravninski kilometer proti Mačam ne ustreza. Tekel sem v skupini z Alešem Udovičem in nekaterimi drugimi tekači. Lažje je bilo teči v skupini, kjer je nekdo pred teboj rezal močan kontra veter.

734648_455836251130788_911219529_nGašper Bregar

V Mačah pa se je situacija popolnoma spremenila. Klanec pa je tu za trenutek postal tako strm da sem lahko izkoristil moč v svojih nogah in pobegnil zasledovalni skupini. Nisem pa ohranil upanja da bi ujel Novaka. Žal pa se je polegel tudi veter, zaradi česar mi je v trenutku postalo zelo vroče.

65031_455836247797455_683975410_nSimon Novak

Pri potoku se začne drugi del tekme. Nekateri so na tem mestu prevzeli palice, sam pa sem se psihično pripravil na tek po serpentinah. Po pravici povedano mi tek po serpentinah celo bolj odgovarja, kot tek po bližnjicah. To pa zato, ker ni napornih menjav ritma. Serpentine so tako položne da sem lahko ves čas tekel. Med  tem ko so drugi iz zasledovalne skupine že precej zaostali,  me je presenetilo da Anže Božič, kot edini še drži moj tempo. Ves čas je bil za menoj eno slabo serpentino. Enkrat vmes me je celo prehitel, ker je posekal serpentino.

541897_455836351130778_334738570_n

Pričakoval sem da bo slej ali prej omagal. Vendar mu nikakor nisem uspel pobegniti. Ves čas me je držal na enakomerni razdalji okrog ene serpentine. To mi je po svoje celo ustrezalo, saj pred seboj nisem videl nikogar. Skratka odtekel je fantastično in zdi se mi da je le še vprašanje časa je kdaj bo v tekaškem smislu “eksplodiral”. Šele pri drugi klopci smo prešli snežno mejo. A, sneg je bil mehak in ni povzročal težav. Nekoliko je drselo le na jasi tik pod Kališčem. Zimskega vzdušja, kot je to bilo lani, pa letos ni bilo.

65009_455839194463827_1473511187_n

V cilj sem pritekel kot absolutno četrti, 35 s za Novakom. Očitno sem nekaj pridobil spet na koncu. S časom 48 min 58 s sem bil za šest sekund hitrejši kot lani, kar pa ni najbolj vzpodbuden podatek vzpodbuden podatek, glede na to da smo lani tekli v slabših pogojih.

9448_455840174463729_199830454_nZmagovalci: Simon Novak, Simon Alič in Gašper Bregar

Zmaga je letos šla zelo suvereno v roke Simonu Aliču (45 min 6 s), ki je premagal lanskega zmagovalca Gašperja Bregarja (46 min 17 s). Po koncu tekme je bilo v Domu na Kališču, seveda zelo veselo. Ob tem pa smo uživali v čudovitih razgledih, predvsem na Storžič. Hvala organizatorjem, sponzorjem in prostovoljcem za še eno odlično izpeljano tekaško prireditev! Skratka tekma, ki ji prav nič ne manjka. Sploh pa ne domačnosti, nekaterim je Kališče že skorajda drugi dom.

REZULTATI ABSOLUTNO: https://docs.google.com/open?id=0BzkC20RBR-1dWDRONnNZRmt5eEk
REZULTATI PO KATEGORIJAH: https://docs.google.com/open?id=0BzkC20RBR-1dbkVyRWg3S0R4cHc
FOTO VILKO BOŽIČ: http://www.facebook.com/media/set/?set=a.455835674464179.95788.100001132508609&type=3
Arhiv: 3. Novoletni tek na Kališče: http://bojanambrozic.wordpress.com/2011/12/30/3-novoletni-tek-na-kalisce/
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged 4. novoletni tek na kališče, 4. novoletni tek na kališče 2012, 4. tek na kališče, kališče, kališče tek, tek na kališče, tek na kališče 2012	 | Komentiraj
Butinarjeva grapa, 24. 12. 2012
Posted on december 24, 2012 by Bojan Ambrožič
Danes smo pohiteli na Vršič z namenom da za las še ujamemo lepo vreme in ugodne snežne razmere. Že ponoči je začel pihati jugozahodni veter, ki je s seboj prinesel močno otoplitev. Denimo, danes ob petih zjutraj je bila na Kredarica izmerjena temperatura kar 4 °C. Ničta izoterma se je krepko premaknila nad višino naših najvišjih vrhov. V naslednjih dneh pa naj bi se le še bolj otoplilo.  Torej se zimske razmere za nekaj časa poslavljajo tudi iz visokogorja, v dolinah pa bo skorajda pomladansko toplo.

MangartMangart

Cesta na Vršič je dobra, parkirišča na prelazu prav tako lepo splužena. Za cilj smo si izbrali Butinarjevo grapo v Mali Mojstrovki. Zaradi množičnega obiska Vršiča je bila do pod stene že speljana široka in utrjena gaz. Snega pa je bil že zjutraj zelo južen. Z Vršiča je izgledalo kot da Butinarjevo grapo zapirajo prekinjajo skalni skok. Vendar se je izkazalo da čez vse “zapore” obstajajo enostavni snežni prehodi.

bvnbvnbvButinarjeva grapa

fgdfgdfgdfg trztrztr

Vstopni del v grapo

Sneg je bil sicer mehak, a vseeno ravno še dovolj trd da je držalo. Vstopnemu žlebu v grapo je sledil kratek, lahko prehoden skokec. Višje, nad njim, se grapa zelo razširi in postane bolj strma. Ker so bile že narejene stopinje, smo po njih hodili kot po bolj strmih stopnicah. Za tem smo prišli do najstrmejšega dela grapa oz. skalne zapore, ki je z Vršiča izgledala povsem kopna. V resnici pa je skalno zaporo tudi tu prekinjal plitev zasnežen žleb, po katerem smo se enostavno povzpeli, brez dry-toolinga. Pač pa je na tem odseku imela nemalo težav neka Hrvaška naveza.

4v34d43d34 btr67u6b76r

Najbolj strm del grape

ghdttd78677

Nad tem delom je možno nadaljevanje po dveh različicah smeri. Lahko bi prečili desno in se podali v izstopni žleb. Vendar mi smo raje nadaljevali naravnost navzgor po strmem žlebu, ki je ponujal odlično plezanje. Cepini niso toliko grabili v snegu, kot pa v zamrznjenih travah in mahovju. Luštna pikarija! Za tem delom je sledil le še izstopni del, ki nas je pripeljal na greben Male Mojstrovke. Za celoten vzpon  z Vršiča po Butinarjevi grapi smo potrebovali manj kot eno uro.

hhjgj76867Velika Mojstrovka

ddasdasdNa Mali Mojstrovki

Na grebenu Mojstrovke je močno pihalo. Vendar ker so bile temperature nenavadno visoke za ta letni čas, niti ni bilo hladno. Po grebenu smo se sprehodili še na vrh M. Mojstrovke. Z vrha se je odprl predvsem lep pogled na Jalovec in Mangart in seveda v Planico. Nazaj na Vršič smo sestopili prek Vratc. Sneg je bil zelo južen in odličen za sestop. Hoja navzdol niti ni bila potrebna- zadostovalo je smučanje po gojzarjih in sankanje po riti. Tako smo bili po zgolj dveh urah spet nazaj na Vršiču.

bbfdggdVelika Mojstrovka in Mangart

Slapovi pod Prisojnikom so bili od daleč videti že narejeni. Res pa je da niso tako obsežni kot je v navadi. Sveča slapu Lambade, pa se še ni dotaknila tal. Nazaj grede smo se ustavili še v lednem plezališču Mlačca pri Mojstrani. Vendar se tudi tam  pozna odjuga. Plezanje je sicer možno, a le po nekaterih smereh.

prisank slapoviSlapovi pod Prisojnikom

Arhiv – Butinarjeva grapa, 6. 3. 2011 
Lep gorniški pozdrav,

Bojan Ambrožič

Posted in Alpinizem, Gorništvo	 | Tagged butinarjeva grapa, mala mojstrovka, mojstrovka, butinarje, butinarjeva grapa mojstrovka, butinarjeva grapa vršič	 | Komentiraj
Ablanca, Tosc (Vzhodna grapa), VDV, Viševnik
Posted on december 22, 2012 by Bojan Ambrožič
V zadnjem času delam predvsem daljše treninge. Neredko tečem tudi 5 ali več ur – v breg seveda.  Danes pa sem v okviru teh tekaških priprav lotil še daljše gorniške ture v visokogorju. Moj cilj je bil da bi se v enem dnevu vzpel na vseh pet dvatisočakov v zahodnem delu Pokljuškega grebena. In sicer na Viševnik (2050 m), Mali Draški vrh (2132 m), Veliki Draški vrh (2243 m), Ablanco (2004 m) in Tosc (2275 m). S to turo sem že opravil v letnih razmerah, kar pa niti ni bilo posebno težko, saj so vsi vrhovi (z izjemo MDV-ja) razmeroma lahko dostopni. Pozimi pa se zahtevnost gibanja v naših gorah toliko poveča da bi lahko kar rekli da naše gore začasno pridobijo kilometer ali dva nadmorske višine. Gre za povsem drug svet.

dsdsdsdaJutro se prebuja

Ker so trenutno najkrajši dnevi v letu, plan ture pa dolg, sem se na pot odpravil že zelo zgodaj. S povsem praznega parkirišča na Rudnem polju sem odrinil ob šestih zjutraj. Presenetilo me je kako temne so noči na Pokljuki. Preveč sem navajen svetlobno onesnažene doline, kjer je ponekod opolnoči “v temi” tako svetlo da bi lahko brez težav bral časopis. V preteklosti sem velikokrat ponoči tekel po Golovcu in Rožniku in prav nikoli nisem potreboval luči. Tokrat pa hodim po cesti proti smučišči in vse kar vidim je črn odsev visokih pokljuških smrek na temnem nebu. Edina svetla pozdrava sta bila Saturn in Venera, vsak na svojem koncu neba – s pestro družbo zvezd. Trudim se da bi hodil brez luči, a se kmalu znajdem vznak v kupu snega ob cesti. Obupam.

hjghjghjghAblanca

Za tem se priključim slavni Triglavski magistrali oz. poti na Vodnikovo kočo. Pot je na srečo že lepo zgažena. Tudi vdira se ne. Tako da je ta poleti meni nič kaj ljuba pot, postala prav prijetna. Ko hodim nad Konjščico, se počasi začenja daniti. Nadaljujem na pl. Jezerca in naprej proti Studorskemu prevalu. Sonce še vedno ni vzšlo. Upam da sončni vzhod ujamem na vrhu Ablance, saj do vrha res ni daleč. A, sneg je grozen – vdira se mi do pasu oz. do skalne podlage. To navadno niti ne bi bil tak problem. Vendar pot oz. smer vzpona na Ablanco poteka za kratek čas po zelo strmem pobočju. Ker se mi predira do podlage, cepina ne zagrabita. Zato ju poskušam zatakniti za skalnato podlago. Pa tudi to ne pomaga pretirano, saj je Ablanca zgrajena iz zelo drobljivega in razpokanega dolomita, ki se ob vsakem udarcu cepina le še bolj zdrobi. Z veliko previdnosti se vzpnem prek strmega dela in nadaljujem na vrh Ablance. Sončni vzhod pa mi je žal “ušel” za 5 minut. Vendar razgled je vseeno dober, saj se gore ob sončen vzhodu  za kratek čas rdečkasto obarvajo. Za tem sestopim nazaj na Studorski preval – dol grede sem še toliko bolj pazljiv.

fdsfdsfdssdfdS Tosca se ponuja eden najlepših razgledov na Očaka

Sestop nadaljujem naprej, na drugo stran Studorskega prevala. Že kmalu pa se ločim  od markirane poti in se po plazovinah vzpnem v krnico Vrtačica med Toscem in Velikim Draških vrhom. Tosc sicer velja za precej zaobljen vrh. A, zahodni del Vrtačice zapira strma Tosceva vzhodna stena. Prek nje pa obstaja naravni prehod – t.i. Vzhodna grapa (III, 250 m). Nisem imel podatka kakšne so razmere v grapi oz. ali je sploh zalita. Preprosto sem se šel pogledat kakšne so razmere. Grape sicer ne vidiš, dokler nisi skorajda pred njo, ker je zelo ozka in zato dobro skrita v vzhodni steni Tosca. V vznožju grape si nadenem dereze, plezalna cepine, pas. Vrv pa je ostala v nahrbtniku in upal sem da bo tako tudi ostalo.

d322Vzhodna grapa v Toscu (slikano z VDV-ja)

bfdfsf iu9g9

Pogled po grapi navzdol in navzgor

Grapa je že na začetku precej strma, višje pa le še pridobi na naklonu. Že v začetnem delu sem naletel na skalni skok. Na srečo pa sta bila tako sneg, kot tudi skala precej boljša kot na Ablanci. Zato nisem imel težav s plezanjem. Nad skokom grapa postane še bolj strma. Vendar skalnih skokov pa ni več. Meni so ravno take grape najljubše. Zelo sem užival v prvem letošnjem “pikanju” in še moja je bila ta “čast” da sem grapo lahko prvi zgazil. Grapa se izteče na Toscevi vršni planoti, na vznožju vršnega griča. Do vrha gore je le še položen petminutni sprehod. Nagrada pa razgled na Triglav in na vse ostalo okoliške vršace.

ToscNa Toscu

toscKot sem že večkrat pisal  celoten Tosc sestavlja ena ogromna zelo sploščena guba

Za sestop s Tosca sem si izbral klasični letni pristop. Predstavljal sem si da bom na Triglavski magistrali že v pol ure. Huda zmota! Na mestu običajne poti sem naletel na zelo južen sneg, kjer se mi je še celo na gojzarjih delala “cokla”, da o cokli na derezah sploh ne govorim. Zato sem poskušal najti kakšno druga varianto za sestop, pa se je teren povsod okoli le še bolj zaprl. Tako mi ni preostalo drugega, kot da sestopim, kar po varianti letne poti. V resnici je bila pot  globoko pod snegom. Sestop po tej varianti pa ni bil kaj dosti manj strm, od vzpona po Vzhodni grapi. In še sneg je bil obupen. Verjetno bi bil sestop po Vzhodni grapi lažji in bolj varen. Moj počasen sestop so ves čas od spodaj opazovali gamsi. Tokrat sem v zameno jaz “tuširal njih” in ne oni mene, kot je to v pogostejši navadi.

rteerterVeliki Draški vrh

ycxyxxMali Draški vrh in Viševnik, v ozadju Stol

Pri klopci sem stopil nazaj na Triglavsko magistralo in se po njej začel vračati proti Studorskem prevalu. To pa nikakor ni bilo lahko, saj se je sneg globoko prediral. Prediranje v snegu mi je zelo hitro pilo moči. Na srečo sem bil na Studorskem prevalu še vedno dovolj pri volji da sem se usmeril proti Velikemu Draškemu vrhu (VDV). Če je bilo prediranje v snegu na Triglavski magistrali samo zelo naporno, je bilo to kar me je čakalo pekel. Prvih ca. 100 višincev se pot na VDV strmo vzpne skozi gosto ruševje. Poleti prehode skozenj najde udobna stezica. Tokrat pa se mi je ob vsakem koraku vdrlo do pasu, nekajkrat pa celo do vratu. S pomočjo ruševja sem se za vsak korak posebej izvlekel iz snega in nadaljeval, dokler se spet nisem znašel globoko v mešanici snega in vejevja. Vse mi je govorilo naj odneham in da nima nobenega smisla. Le moja trma je menila drugače in me z obilo truda pripeljala čez ta začetni del. Takoj za tem delom pot na VDV poteka po položnem in lahko prehodnem grebenu. Tudi snega na grebenu ni bilo veliko. Zato sem lahko končno nekoliko pospešil svoj korak. Vmes pa sem užival v pogledih na Vzhodno grapo, ki sem jo pravkar preplezal.

tretertRazgled z Viševnika

Na vrhu VDV-ja sem se nahitro okrepčal. Potem pa sem začel s sestopom po klasični zimski pristopni varianti. Sneg je bil tu trd in brez derez spet ni šlo. Gazi sem sledil globoko navzdol vse do pl. Jezerce. Ko sem bil na Jezercih, mi je ostala le še ena ura dneva. Zato sem bil prisiljen izpustiti Mali Draški vrh. Sosednji Viševnik pa dovolj dobro poznam da se nanj upam povzpeti tudi sredi noči. Gaz proti Srenjskemu prevalu je bila na srečo že narejena. To mi je prihranilo veliko moči. Vseeno so noge že močno pekle, ko sem jih preganjal proti vrhu prevala. GPS-a žal tokrat nisem imel. Vseeno sem prepričan da sem do tu v nogah že imel okoli 2500 višincev. Krajši spust s prevala, potem pa me je čakal le še zadnji klanec do vrh Viševnik. Na vrhu sem bil začuda edini, verjetno zato ker je bilo že tako pozno. Sneg na poti z Viševnika proti Rudnem polju je bil odličen – najboljši danes. Končno sem lahko užival v smučanju po čevljih in sankanju po riti. Šlo je kar samo od sebe. Za sestop z Viševnika sem potreboval samo pol ure. Za celotno današnjo turo pa dobrih 10 ur.

yxcyxcyxVrh Viševnika ob sončnem zahodu

Lep gorniški pozdrav,

Bojan Ambrožič

Posted in Gorništvo	 | Tagged ablanca, mali draški vrh, pokljuški vrhovi, poljkuški greben, pot na viševnik, razgled na Triglav, tosc, tosc vzhodna grapa, vdv, veliki draški vrh, viševnik, vzhodna grapa tosc	 | Komentiraj
Knjige o teku
Posted on december 21, 2012 by Bojan Ambrožič
Noči so dolge, dnevi pa kratki in mrki. Zato je to čas, kot nalašč da nam sive dneve razsvetli kakšna dobra knjiga. V zadnjem času sem kar zapovrstjo prebral naslednje knjige o teku: Haruki Marukami – O čem govorim, ko govorim o teku, Kilian Jornet – Teči ali umreti in Dean Karnazes – Ultramaratonec.

Izmed vseh treh avtorjev je Haruki Murakami edini poklicni pisatelj. Zato njegova knjiga O čem govorim, ko govorim o teku, ni knjiga o tekaču ki tudi piše, ampak o pisatelju, ki “slučajno” tudi teče. Zato v tej knjigi ne dobimo najboljših odgovor na vprašanje kako najhitreje teči oz. dobro tekaško trenirati. Bolj kot z naslovnim vprašanjem, se avtor ukvarja s težavo kako preteči maraton pod tremi urami in kako mu to (ne)uspeva. Na drugi strani občudujem avtorjev “pisateljski” jezik, ki je tekoč, barvit in zelo poln različnih opažanj. Zelo veliko govori tudi o svojem pisateljskem poklicu. Ker tudi sam pišem knjigo, se mi Mukramijeva knjiga zdi odličen učbenik Kako napisati dobro knjigo.

Res_t_o-cem-govorim-mak  HarukiMurakami

Dean Karnazes je trenutno eden najbolj znanih še aktivnih ultramaratoncev. Svojo zgodbo je predstavil v knjigi Ultramaratonec, ki je kmalu zatem postala svetovna uspešnica. Zanimivo je to da je Karnazes treniral tek že kot najstnik, potem pa je na tek za 15 let skorajda povsem pozabil. V tem času je postal uspešen in bogat poslovnež. A, tudi to mu ni bilo dovolj. Naveličal se je življenja na veliki nogi in neprestano ga je  priganjal občutek da mu nekaj manjka. Zato se je na svoj 30. rojstni dan odločil, da v svojem življenju nekaj  nekaj korenito spremeni. Začel je teči in to vsak dan dlje. Tako je že relativno kmalu uspešno nastopil na znameniti 100 milj dolgi tekmi Western States Endurance run. Sledil je nastop na Badwater ultramaratonu. Gre za 217 km dolgo tekmo skozi Dolino smrt – eno najbolj vročih puščav na Zemlji. Asfalt je tu tako vroč da se topijo celo podplati tekaških copatov. Karnazesu pa kmalu tudi najtežji ultramaratoni, niso predstavljali izziva. Zato se je lotil solo podvigov, kot so neprekinjeni 300 km dolgi teki, neprekinjeni 48 urni teki ter 50 zaporednih maratonov v 50 zveznih državah v ZDA. Skratka zgodba o tem da za tek nikoli ni prepozna ter da se z glavo na pravem mestu da preteči praktično “nemogoče” razdalje.

maratonec_brosovit Dean Karnazes trail running

Če je Karnazes predvsem cestni tekač, je na drugi strani Kilian Jornet izključno gorski tekač. Za razliko od prejšnjih avtorjev je bil šport Kilianu podan že skorajda v zibko. Svoja otroška leta je preživel v koči Cap del Rac na višini 1987 m v Pirenejih. Tako je že kot otrok vzljubil in dobro spoznal hribe. Svojo zgodbo nam je zaupal v knjigi Teči ali Umreti. Prvič ko sem izvedel da je Kilian napisal knjigo sem si mislil: “Le kje pa ima pa ta tip čas pisati knjigo, če pa trenira in tekmuje nenormalno veliko?” Trenutno je namreč Kilian Jornet najboljši gorski ultramaratonec na svetu. Kljub temu da je star šele 24 let je že večkratni zmagovalec 166 km dolge tekme s 9600 višinci okrog masiva Mont Blanca (UTMB), zmagovalec Western Statesa (160 km), prestižnega Pikes peak maratona in še nešteto drugih gorskih ultramaratonov. Pred njim je veljalo da so najboljša ultramaratonska leta po 30 letu. On pa je dokazal da so lahko tudi zelo mladi  tekači odlični ultramaratonci. Njegova posebnost je tudi ta da je eden redkih, ki je zelo uspešen tako na ultradolge, kot tudi na krajše proge. Kilometer višinske razlike je sposoben premagati v pičlih 31 minutah, prav tako zmaguje na Sky Racih – tekmah z veliko višinsko razliko. Poleg tega je opravil tudi nekaj odmevnih solo tekov, med katere sodita najhitrejši tek z doline na Kilimanjaro in 700 km dolg tek prek celotnih Pirenejev. Pozimi so gore v Alpah in Pirinejih večinoma prekrite s snežno odeja. Kiliana tudi to ne ustavi, saj tekmuje tudi v tekmovalnem turnem smučanju, kjer je spet med najboljšimi na svetu. Skratka neverjetno je – kaj vse mu je že uspelo doseči. In glede na to da je še zelo mlad, se samo sprašujem kaj vse mu še bo. Kilian je res lahko najboljši vzor vsem nam tekačem. To dokazuje tudi njegova knjiga, ki je res zanimivo branje. Kot rečeno sem bil do nje sprva skeptičen, a me je s svojo pripovedjo samo še enkrat več navdušil. Kljub temu da je Kilian odličen športnik, ni njegov edini cilj zmagovati, ampak uživat v lepotah gorskega sveta. Edini problem, ki sem ga imel kot bralec je ta da pisec opisuje svoja doživetja iz pogosto meni popolnoma neznanih poti – zaradi česar si ni najlažje  predstavljati za kakšne podvige pravzaprav gre. Torej v knjigi manjka kakšen zemljevid, s katerim bi Kilianu lažje  sledili na njegovih tekih.

2935_Kilian-Jorne_TECIaliUMRETI02_brosZzavihi_x250_y kilian-jornet-trail-running

Poleg tega bi delal veliko krivico, če poleg omenjenih avtorjev ne bi navedel še slovenskega ultramaratonca Dušana Mravljeta. Mravlje je bil v 80. ter v začetku 90. let eden najboljših ultramaratoncev na svetu.  Svoje razmišljanje in poglede na ultratek je predstavil v knjigi Neskončne ceste. V knjigi so zanimive (beri hecne) predvsem zgodbe o alkoholu med tekom. Mravlje pivu pravi kar “tekoči kruh”. Zagotovo zelo dragocena knjiga, ki bo marsikoga navdušila nad ultratekom ter nam predstavila čas ko tek še ni bil tako popularen kot je to danes. Več pa si lahko preberete sami, saj je knjiga z avtorjevim dovoljenjem javno dostopna na internetu: http://www.alpner.com/wp-content/uploads/2012/12/dusan-mravlje-neskonce-ceste.pdf

neskoncne-ceste

Vsem tem knjigam pa je skupna ena stvar – da poskušajo najti odgovor na niz vprašanj, ki se zastavljajo vsem tekačem, pa tudi tistim ki to še niso:  »Zakaj sploh tečemo, o čem razmišljamo med tekom in zakaj radi tečemo?«  Knjige so tem vprašanjem namenile zares veliko strani. Vendar me zelo veseli da konkretnega odgovora črno na belem vseeno nikjer ne dobimo. Pripovedi iz knjig nam kot šolski učbenik pomagajo razumeti tek, a »snovi« se moramo sami naučiti – tako da gremo teči ter si s tem dokončne odgovore poiščemo sami.

Veliko bralskih užitkov,

Bojan Ambrožič

Posted in Tek	 | Tagged dean karnazes ultramratonec, kilian jornet knjiga, kilian jornet teči ali umreti, knjige o teku, o čem goroim ko govorim o teku, tek knjige, teči ali umreti, ultramratonec	 | 5 Komentarjev
Zimski treningi in Test tekaških copat 2012
Posted on december 19, 2012 by Bojan Ambrožič
Tek je v svoji osnovi zelo preprost šport, saj so tekaški copati pravzaprav edini kos opreme, ki ga potrebujemo. Mnogi pa so  se v zadnjem času odpovedali tudi tekaških copatom in tečejo bosi. Mnenja o tem ali je to zdravo ali ne, so deljena. Vsekakor pa drži nekaj – bosi tek lahko ozdravi našo denarnico. Sam na leto porabim (beri uničim) vsaj 6 parov tekaških copatov, kar mi predstavlja kar velik strošek. Cestni copati zdržijo do nekako 1000 km, potem pa jih je treba menjati, tudi če so videti še skorajda novi, ker se uniči blaženje. Copati za gorski tek (katerih sam največ porabim), pa zdržijo še bistveno manj. Zaradi vseh teh razlogov upam da si bom v prihodnje pridobil kakšnega sponzorja.

Fotografija1317Na Dobrči, 6. 12. 2012

Za razliko od letnega dela sezone, je tek pozimi zahtevnejši, saj je potrebno veliko več opreme. Tekaškim copatom se pridruži cela plejada tekaških pajkic zelo različnih debelin, velurji, kapa in rokavice. Vendar je zimski del treninga enako pomemben, kot letni, saj je potrebno nabrati kilometrino oz. bazo za začetek naslednje tekaške sezone. Meni daleč najljubši del zimskega treninga, pa je prav gotovo tek v snegu. Tek po snegu je tako prijeten, kot bi tekel po žimnici, saj sneg udobno blaži vse korake. Poleg tega pa pod svojo preprogo skrije vse prepreke, na katerih bi si poleti verjetno zvil gleženj. Skratka tek po snegu (sploh navzdol) je en sam užitek! Pri tem me pogosto sprašujejo: “Ali ti copati nič ne premočijo in ali te nič ne zebe ko tečeš po snegu?” Copati seveda premočijo,  zares zeblo me pa še nikoli ni – pa sem gazil z navadnimi tekaškimi  copati gazil sneg tudi že do pasu! Telo samo pri teku proizvede takšen presežek toplote da premaga mraz. Obstajajo sicer  tudi nepremočljivi tekaški copati, ki v kombinaciji s posebnimi tekaškimi gamašami, ohranijo nogo suho. A, po mojem mnenju, niti niso  nujno potrebni – vse dokler se neprestano gibljemo. Pravzaprav je bil edini problem, ki sem ga zaenkrat imel s copati pozimi, ta da po koncu teka copatov nisem mogel sneti, ker so vezalke zamrznile.

Fotografija1320V dolini megla, na Dobrči pa Sonce in pa prijetnih minus 11 °C.

Fotografija1367c Fotografija1373c

Na Bašeljskemu vrhu, 16. 12. 2012

V Ljubljanski kotlini, se pozimi večji del časa zadržuje nadležna megla, ki nad seboj skriva prelepo modrino neba. V zadnjem času sem šel to modrino iskat, kar od doma, saj pozimi treningi  morajo biti nekoliko daljši. Tako sem tekel od doma na Dobrčo, Jelovico, Jamnik in še kam.

Fotografija1386Zidana skala nad Kropo, 19. 12. 2012

V letošnjem letu sem tudi preizkusil nekaj novih parov tekaških copatov. Proizvajalci športne opreme se trudijo da bi vsako sezono trgu ponudili nekaj novega. Nike je letos na trg cestnih tekaških copatov lansiral model Nike Air Pegasus 29. Gre za že neverjetni 29. različico teh tekaških copat. Sam sem že tekel z modeli Air Pegasus 25-28. Te copate sem imel zelo rad, saj so bili zelo mehki z dobrim blaženjem in robustnim podplatom. Nekega bistvenega napredka v copatih  v vseh teh letih niti nisem opazil. Model 29, pa se že na prvi pogled bistveno razlikuje od prejšnjih različic, saj je fluorescentno rumene barve. Meni ta barva niti ni všeč, a se zaradi nje dobro vidi “pod noge” tudi med nočnim tekom po gozdu. Blaženje copatov je še naprej zelo dobro. Bistvena sprememba pa je na podplatu, saj je postal manj grob in je primeren izključno le še za cestni tek. Podplat (za razliko od prejšnjih modelov) ni več primeren niti za makadam, ker ima v sredini (zaradi zmanjševanja teže)  veliko luknjo v katero se zatikajo kamni, blato in druga nesnaga.

nike-air-pegasus-29-volt-black-dark-grey-1

Nike Air Pegasus 29 – tekaška klasika

Poleg Pegasusov, sem preizkusil tudi Nike Air Alvord 10 GTX. Gre za trail copate z vgrajeno Gora-Tex membrano. Moram priznati da so me pozitivno presenetili, saj gre za zelo dobre copate. Podplat se dobro obnese tako na mokri skali, kot tudi na snegu.  Blaženje omogoča udoben tek tudi po tršem makadamu, a še vseeno ne omogoča (za sklepe varnega) teka po asfaltu. Nikakor ni nisem mislil da Nike dela tako dobre copate za gorski tek.

H-Nike-525757-002-ZoomNike Air Alvord 10 GTX – prijetno presenečenje

Preizkusil sem tudi Brooks Cascadia 7. Gre za trail copate. Z njimi je Klemen Triler letos v rekordnem času pretekel Slovensko planinsko pot. Njihova glavna posebnost je rahlo konveksno zaobljen podplat. Zato se z njimi da teči tudi po cesti. Letos sem te copate uporabljal predvsem na tekmah v gorskem teku.

Brooks-Cascadia-71Brooks Cascadia 7 – dober trail copat

Ostali moji testi tekaških copat:

Inov-8: http://bojanambrozic.wordpress.com/2011/09/17/copati-za-gorski-tek/
Salomon: http://bojanambrozic.wordpress.com/2011/11/13/tek-na-kredarico-in-test-salomon-speedcross-3/
Lep tekaški pozdrav,

Bojan Ambrožič

Posted in Gorski tek, Tek	 | Komentiraj
Nagrada Blogu
Posted on december 3, 2012 by Bojan Ambrožič
Smo v Tednu Univerze v Ljubljani, v okviru katerega je danes na Naravoslovnotehniški fakulteti potekala svečana podelitev priznanj najboljšim študentom, priznanj za posebne dosežke ter prestižnih fakultetnih Prešernovih nagrad. Priznanja je podelil dekan Naravoslovnotehniške fakultete prof. dr. Jakob Likar.

Zelo sem bil vesel da sem bil tudi sam med nagrajenci, saj sem dobil nagrado za posebne dosežke. In sicer konkretno za pisanje in urednikovanje Bloga, ki ga pravkar berete. V obrazložitvi nagrade so zapisali da sem s pisanjem Bloga približal geologijo širši množici ter hkrati prispeval k prepoznavnosti geologije  v širši javnosti.

To kar so zapisali v obrazložitvi nagrade, je v resnici  v geologiji precejšen problem, saj nas v javnosti pogosto menjajo z geodeti in geografi, pa verjetno še s kom. Preprosto nihče ne ve kaj počnemo geologi. Tudi “iskalnik Google”, ki baje vse ve, je pred časom v primeru da ste vanj vtipkali geslo “Geologija“, vrnil zadetek: “Ali ste mogoče mislili Teologija?” Grozljivo!

IMG_1096 - Kopija

Pa naj na kratko pojasnim kaj vse počnemo geologi. Pravzaprav je to precej težko, saj je geologija zelo razvejana veda. Predstavljam si da povprečen človek geologe razume kot ljudi, ki proučujejo “kamne”. Res je da je raziskovanje kamnin in iskanje rud predstavljajo začetek razvoja geologije. Vendar sčasoma se je geologija razvila v zelo široko vedo (ki kot boste videli v nadaljevanju) poseže in se pomembno vmeša v marsikatera področje, kjer jo nebi niti pričakovali.

_DSC3805 Podelitev priznanj (Foto: NTF)

Skratka klasične geologije, kot geologije, že zdavnaj več ni. Danes se geologija sama deli na veliko število različnih (pod)ved in znanstvenih disciplin. Raziskovanje kamnin, ki je bilo nekako prvotna “naloga” geologije, proučuje znanost imenovana petrologija (petra = grš. kamen). In še ta znanost se takoj naprej deli na tri podznanosti, ki proučuje vsaka svojo vrsto kamnin:  magmatske, metamorfne in pa sedimentne kamnine. Potem je tu znanost, ki jo poznamo predvsem po zaslugi serije filmov Jurski Park - paleontologija. Vendar se paleontologija  še zdaleč ne ukvarja samo z dinozavri, ampak z vsemi fosili izumrlih organizmov.  Vse tri vrste petrologije in pa paleontologijo nekako povezujeta stratigrafija in pa historična geologija, ki se ukvarjajo z ugotavljanjem “izgleda” površja Zemlje v davni preteklosti.

_DSC3795(Foto: NTF)

Na drugi, bolj aplikativni, strani najdemo rudno geologijo, mineralogija in pa geokemijo. Te vede poskušajo kvantificirati kvaliteto rudnih bogastev (tudi nafte) ter čim bolj natančno določiti kemijsko in pa mineraloško sestavo kamnin. Nekako sem sodita tudi astrogeologija in meteoritika, s katerima se sam trenutno največ ukvarjam. Prav tako so geokemiki zadolženi za ugotavljaje stopnje onesnaženosti v okolici tovarn, cest, rudnikov in v okolici vseh drugih virov onesnaževanja.

_DSC3872 - KopijaDobitnice Prešernovih nagrad (Foto: NTF)

Življenjsko pomembna veda (čeprav se tega premalo zavedamo) je hidrogeologija. Hidrogeologija se ukvarja z iskanjem, zaščito in izkoriščanjem podzemnih virov pitne vode. Morda niste vedeli, ampak kar 95 % pitne vode v Sloveniji predstavlja podtalnica. Nadzemni izviri predstavljajo praktično zanemarljiv vir vode. Neposredno povezavo s podzemno vodo ima tudi krasoslovje. To je veda, ki se ukvarja z raziskovanjem nastajanja in razvoja kraških jam ter kraških pojavov. Raziskovanje krasa se je začelo prav pri nas na Krasu, in še vedno so slovenski krasoslovci med najbolj vplivnimi in priznanimi znanstveniki na svetu.

 _DSC3841Dekan Naravoslovnotehniške fakultete, prof. dr. Jakob Likar, podeljuje Prešernovo nagrado (Foto: NTF)

Povezavo med gradbeno stroko in pa geologijo predstavlja inženirska geologija. Inženirski geologi se ukvarjajo s sanacijo in preprečevanjem zemeljskih plazov, izdelovanjem geoloških prognoz pri gradnji predorov, avtocest, viaduktov in drugih gradbenih objektih. Skratka skorajda ni večjega gradbenega projekta ne da bi bila vanj vmešana cela četa geologov  z različnih strok. Pomembna povezava obstaja tudi geologije s fiziko – geofizika. Le ta se ukvarja z ugotavljanjem podpovršinske zgradbe Zemlje, iskanjem rudnih bogastev ter (vedno zelo aktualne)  nafte. In nazadnje kot smo lahko začutili (ob relativno močnem potresu) tudi danes – s preučevanjem potresov.  Vedi o potresih pravimo seizmologija. Potresi pa seveda ne nastajajo sami od sebe, ampak so vezani na dinamiko Zemlje ter na zelo zapletene prelomne in druge geološke strukture, katere proučuje tektonika.

In še dolgo bi lahko našteval s čim vse se ukvarja geologija. Vendar sem bil že zdavnaj predolg. Zato bi se na tem mestu rad še enkrat zahvalil mojim profesorjem, ki so v meni prepoznali potencial in mi podelili to nagrado. Hvala!

Seznam vseh nagrajencev: http://www.ntf.uni-lj.si/ntf/index.php?page=news&item=280&id=2034
Fotografije s prireditve (NTF): http://www.ahtik.si/prenosi/presernove.zip
Arhivski pregled vseh mojih blogov o geologiji lahko dobite tule: http://bojanambrozic.wordpress.com/category/geologija/
Lep pozdrav,

Bojan Ambrožič

Posted in Geologija	 | Tagged geologija, kaj je geologija, kaj počno geologi, znaznstvena veda geology	 | 5 Komentarjev
Kranjska zimska tekaška liga 2012 / 2013
Posted on december 2, 2012 by Bojan Ambrožič
Tekaške sezona v letu 2012 se je s 17. Ljubljanskim maratonom dokončno zaključila. Mnogim vrhunskim tekačem se je po dolgi in naporni sezoni  oddahnilo in končno so si lahko privoščili krajši aktiven počitek. Vendar velika večina tekačev pa tudi pozimi ne more zdržati brez tekem. In ker jih ni, so se ponekod tekači začeli zbirati za vikende ob ustaljenih urah. Tako so sčasoma iz prijateljskih druženj začele nastajati zimske tekaške lige. Prvi Pokal peš na Pohorje je bil organiziran v zimi 2007/2008. Leto kasneje pa se sta se začela Zimska liga Kališče v Mačah in Zimska liga Sv. Primož nad Kamnikom. Vse te tekme temeljijo na prijateljstvu, prostovoljstvu ter fair-playu.

2012-12-02 09.43.27Tik pod vrhom Mohorja

Zimske na Kališče sem se pred leti precej pogosto udeleževal, zaradi zelo strme proge (z 860 višinci), kar je meni pisano na kožo. Lige na Pohorju pa se za zaenkrat (čeprav letos poteka že peto sezono) še nisem udeležil, ker je od mene precej oddaljena. Lani pa  je Zimska na liga na Kališče doživela evolucijo in se razvila v Kranjsko tekaško ligo. Namesto vsakotedenskih tekov na kališče se sedaj teče kar na petih različnih progah. In sicer na Kališče (14. 11., 19. 12. in 23.1. 2013), Jošt nad Kranjem (21.11., 26.12. in 30.1.), Krvavec (28.11., 2.1., in 6.2), Mohor (2.12., 9.1. in 13.2.) ter okrog posestva Brdo (12.12., 16.1. in 20.2.). Vedno je štart ob nedeljo ob točno 9.00.

2012-12-02 09.43.11

Danes je bil na vrsti – prvič v tej zimi – tek na Mohor. Na Mohor vsako leto v juniju poteka tudi tekma z Nemilj, ki sem se jo tudi že večkrat udeležil. Gre za zelo hitro in položno tekmo, na kateri do izraza pridejo predvsem hitri tekači. Proge po kateri poteka zimska liga na Mohor pa nisem poznal. Štart  je tik za koncem vasi Stražišče pri Kranju, na spodnjem parkirišču, kjer je začetek običajne poti na Jošt. Potem pa se teče 4 km (večinoma navkreber) po cesti skozi vasi Pševo in Javornik do Čepulj. V Čepuljah pa proga zavije na planinsko pot na Mohor. Večinoma gre za kolovoze, ki bodisi položno vzpenjajo, bodisi spuščajo in pripeljejo do zaselka Brezovnica. Na koncu sledi le še kratek ciljni finiš do cerkvice na Mohorju. Proga je vsega skupaj dolga kar 9.2 km.

Danes smo imeli na progi idilične razmere, saj je ves čas močno snežilo. Tek v snegu je meni daleč najljubša oblika teka. Prve cestne kilometre sem pretekel skupaj z vodilno skupino, v kateri smo vsi tekači izmenično narekovali tempo. Proga se res večinoma vzpenja, a premalo da bi to meni ustrezalo. Kakšen kilometer pred Čepuljam sem popustil in nekoliko zaostal. Vendar tako ko smo prišli do najbolj strmega dela proge, sem začel zmanjševati zaostanek. Želel bi si da bi bila proga ves čas tako strma, a se je kmalu spet zravnala. V trenutku sem bil spet na istem, kot na začetku klanca. Dejstvo je da premalo tečem po ravnem, da bi bil lahko konkurenčen na tako ravninski progi. Vseeno sem zelo užival v zimski idili. Poleg tega je bilo na progi kakšen centimeter snega, ki je lepo mehčal moje korake.

V cilju pa nas ni počakal samo časomerilec, ampak tudi suha oprema in pa topel čaj. Težko bi  se mi po napornem teku kaj bolj prijalo kot pa ravno omenjen topli napitek. Skratka, super tekma v vseh pogledih! Hvala prijatelji! Neverjetno kako dobro tekmo se da organizirati zgolj z nekaj dobre volje in celo brez štartnine.

Rezultati: http://kalisce.com/blog/zimska-liga/
Foto: https://picasaweb.google.com/100466264410169319909/ZimskaLiga2012Mohor2122012?authuser=0&feat=directlink#
Let tekaški pozdrav,

Bojan Ambrožič

Posted in Tek	 | 1 komentar
Prečenje Košute
Posted on november 24, 2012 by Bojan Ambrožič
Košuta je s svojim več kot 10 km dolgim grebenom verjetno najdaljša slovenska gora. Njen greben kar kliče po tekaškem prečenju. Enkrat (natančneje pred tremi leti) sem to že storil v družbi prijateljev.  Šlo je sploh za enega mojih prvih daljših gorskih tekov. Takrat nisem treniral tako velikih razdalj in sem zato s progo komajda opravil. V tistih časih sem vso energijo usmerjal izključno v moč in hitrost, kar mi je omogočalo da sem relativno uspešno tekmoval v gorskem teku.  Sedaj v jeseni, po koncu sezone, pa se lahko znova privoščim nekoliko daljše in počasnejše teke.

Greben Košute z GPS sledjo



Z glavne ceste proti Ljubelju sem v Podljubelju zavil proti znani kmetiji Matizovec. Cesta je odlična in je očitno dobro preživela vsa jesenska neurja. Ko sem se vozil po tej cesti, pa me je pa kot geologa zmotilo nekaj povsem drugega. Pokrajina oz. gozd je tu na gosto posejan z velikimi balvani. So ledeniški? Ne, ni mogoče. Resnica se mi je prikazala že nekaj serpentin višje, kot je cesta za trenutek zavila ven iz gozda. Tu sem tudi pustil avto. S tega mesta se vidi t.i. Birški plaz, ki je nič drugega kot ogromen skalni podor, ki je odnesel dobršen del južnega pobočja Velikega vrha Košute. Raziskave kažejo da je podor neposredna posledica velikega koroškega potresa iz leta 1348. Šlo je za enega najhujših potresov v celotni zgodovini Srednje Evrope. Kljub vsemu me preseneča da je podor po 660 letih še vedno videti tako svež, kot bi se zgodil “včeraj”.  Verjetno zato, ker je v manjši meri še vedno aktiven.

Birški plaz – podor iz leta 1348

Megla se pretaka prek Ljubeljščice

Po cesti sem v nekaj minutah dosegel Matizovec. Potem pa sem se zagnal proti Kofcam. Težak nahrbtnik, z opremo za celodnevni tek, me je hitro rešil mraza. Poleg tega sem ugotovil da sem si skuhal tako sladek čaj, da sem bil s vsakim požirkom bolj žejen. Zato sem čaj zlil proč in si v camelbak natočil navadno vodo. Sedaj je končno letelo navkreber tako kot mora. S Kofc sem nadaljeval po markirani poti proti Velikemu vrhu Košute, ki ni najvišji, ampak le najbolj zahodni vrh v grebenu.  Torej logično izhodišče za začetek prečenja.



Tako sem z Velikega vrha začel svoj tek na “vzhod”. Že takoj na začetku sem si privoščil krajši ovinek s poti na Toplar, s točno 2000 m najnižji dvatisočak v Sloveniji. Mimo Kofce gore sem nadaljeval proti Malemu Kladivu. Pot je na začetku zelo prijetna in ne zahteva pretirane pazljivosti. Prst na poti je ravno toliko pomrznjen, da prijetno škripa pod mojimi Inov-8kami. Enako velja tudi za spust z Malega Kladiva in vzpon na Veliko Kladivo. Spust z Velikega Kladiva do Škrbine pa je precej dolg (250 višincev) in izpostavljen. Greben se tu toliko zoži da ni prostora za napake.



Od Škrbine dalje se greben Košute spet začne postopoma zviševati. Sicer pa se pot brez izjeme ves čas bodisi spušča, bodisi vzpenja prek številnih manjših in večjih vrhov. Na Užniku se mi je odprl lep razgled proti ferati na zasneženemu Cjajniku. Na srečo pa snega na južni strani grebena, kjer poteka večji del pot, ni. Za Užnikom greben spet postane strm in izpostavljen. Na srečo je pot dokaj dobro zavarovana. Najbolj strm in  izpostavljen del pa nas čaka čisto na koncu. Seveda čez ta del grebena nisem mogel teči.



Sledil je le še  vzpon na Košutnikov turn – najvišji vrh v grebenu Košute. Za celoten greben od Velikega vrha do Košutnikovega turna sem potreboval dve uri in pol. Greben pa se tu še ne zaključi, ampak se nadaljuje proti Tolsti košuti. Vendar poti čez ta del grebena ni. Potrebno je izpostavljeno grebensko plezanje I-II, kar pa mi niti slučajno ni dišalo. Zato sem raje sestopil  600 višincev do planine Zgornja Dolga njiva. Potem pa sem se takoj zapodil spet navkreber proti Tolsti košuti. Na Tolsto košuto pelje lovska stezica po mejnem grebenu. Vendar sem že prej opazil lepo grapo po kateri bi morda bil na vrhu še nekoliko hitreje. Tako sem obral strmo bližnjico, v upanju da se nisem uštel. Na srečo me je grapa pripeljala skorajda direktno na vrh Tolste košute. Brez nepotrebnega ustavljanja, sem z vrha sestopil po lovski poti. Lovska pot se je izkazala za idealno sestopno varianto, saj me je ekspresno hitro pripeljala na Dolgo Njivo.



Na Spodnji Dolgi njivi sem se usmeril na prečno pot proti Kofcam. Tudi ta pot se je izkazala kot odlična za tek. Tako sem užival da sem si skorajda želel da se ne bi nikdar končala. Podobno kot pred tremi leti, sem tudi tokrat, lezel čez jezike snežnih plazov. S Tegoške planine sem se spustil na veliko planino Pungart, ki jo krasijo nenavadno obsežni grbinasti travniki. Za tem pa je sledilo le še kakšnih pet kilometrov lažjih klancev in spustov prek Šije in Kofc do cilja. GPS mi je tokrat nameril 32.6 km in 2925 m vzpona in spusta.

GPS profil

Lep gorsko-tekaški pozdrav,

Bojan Ambrožič

Posted in Gorski tek	 | Tagged greben košute, košuta, prečenje košute, čez košuto	 | Komentiraj
S Savice na Krn
Posted on november 16, 2012 by Bojan Ambrožič
Trenutno se po dolinah  zadržuje megla, med tem ko se hribi kopajo v soncu. Zato sem izkoristil prvo priložnost da se dvignem nad meglo. Odločil sem se da bom tekel s Savice na Krn, kar sem sicer letos že poskusil, pa sem bil  zaradi nevihte prisiljen obrniti na polovici poti.

Jutro na Komni

Začel sem  ob jutranjem svitu pri Koči pri izviru Savice in se usmeril na mulatjero proti Komni.  Pot je uradno zaprta, saj je Savica spodjedla in odnesla kos mulatjere v bližini hišice kjer poleti pobirajo vstopnino za ogled slapu.  Na tem odseku velja biti res previden, saj se pot še vedno ruši. Višje pa na srečo mulatjera hujših poškodb  ni utrpela. V prvih kilometrih tečem zelo počasi in rezervirano, saj vem da me čaka še cel dan teka. Večinoma se držim kar mulatjere in ne uporabljam bližnjic da si ne bi uničil ritma teka. Poleg tega pa pot na Komno ne sodi med moje najljubše gorsko-tekaške poligone, saj jo prekriva grob grušč, ki ves čas zahteva absolutno koncentracijo na progo. Poleg tega dodatno vzdušje kvarita mraz in megla. Končno se vzpnem v dolino Pekel, kjer se pot toliko poravna, da lahko nadaljujem z nekoliko hitrejšim tempom.

Krn je še daleč

Šele pri Domu na Komnu se dokončno dvignem nad meglo. V trenutku postane toplo, cel vroče. V Koči se na hitro odžejam z izotonikom in odtečem naprej proti Bogatinskem sedlu. Pot na sedlo se ves čas položno vzpenja, kar omogoča relativno hiter tek. Vreme je nepopisno lepo in vroče! Zato se kmalu ujezim nad samim seboj, ker sem se spet preveč eskimsko oblekel. Dovolj je toplo da bi lahko tekel skorajda gol, sam pa tovorim tri velurje, termovko namesto camelbaka in pa zimske tekaške pajkice. Ne samo da je oprema ki jo tovorim težka, v njej tudi močno kuham.

Kasarne iz časa Rapalske meje Za Lepočami

Šmohor in Veliki Lemež

Na srečo na Bogatinski vratih vsaj malce zapiha veter, da se ohladim. S tod prvič v daljavi zagledam Krn, do katerega je še kakšnih šest kilometrov zračne razdalje in še več kot 10 kilometrov poti. Vendar počutim se odlično in se brezkompromisno poženem navzdol proti Krnskemu jezeru. Sestop s sedla do Krnskega jezera je dolg kar štiri kilometre, a je zelo položen. Zato se na tem odseku da zelo lepo in udobno teči. Pot izjemoma postane nekoliko strmejša le pri kasarnah na pl. Lepoč.

Krnsko jezero

Tik pred Krnskim jezerom se pot spet obrne navkreber. Sedaj me do vrha Krna čaka 850 višincev vzpona. Pri Krnskem jezeru si seveda vzamem minuto ali dve odmora za ogled čudovitih odsevov na njegovi mirni gladini. Potem pa se zapodim v dolg klanec proti Krnu. Od tega mesta dalje zame pot postane še posebej zanimiva, saj tod nisem hodil že več kot 10 let. Toliko časa je namreč minilo od takrat, ko sem še kot otrok prvič in zadnjič obiskal Krn. Prav veliko več kot to da sem stal na vrhu, pa se niti ne spominjam. Sprva pot prečka precej zoprna melišča pod Šmohorjem. Le tem se je mogoče izogniti po spodnji poti, ki se začne na koncu Krnskega jezera. Višje se obe poti združita na veliki travnati ravnici  že zdavnaj opustele planine Na polju. Za planino se pot spet začne strmo vzpenjati, kar mi zelo ugaja. Pot sama po sebi je precej gruščnata in naporna za tek. Vendar jo omilijo čudoviti razgledi proti Velikemu Lemežu, Šmohorju in Krnskemu jezeru. Zelo se trudim da bi čim manj fotkal in s tem ne izgubljal časa. Pa mi nekako ne uspe, saj si preprosto temu ne morem upreti, ker je preveč lepo.

Na Krnu

Pot nazadnje pripelje na Krnsko škrbino; s koder je do vrha Krna le še kratek vzpon po travah. Razgled s Krna je odličen na vse strani. Krn sam po sebi niti ni posebno visok vrh. V višino meri zgolj 2244 m. Vendar pa v bližini ni nobenih višjih vrhov, ki bi zakrivali razglede. V mojih nogah še ni čutiti neke posebne utrujenosti. Zato se odločim da turo še nekoliko podaljšam. Moj naslednji cilj je Batognica. Gora, ki ima zanimivo tako geološko, kot tudi človeško zgodovino. Njen vrh ima obliko “lomljene” piramide, kar je delno posledica tega da so jo med 1. sv. vojno precej znižali, deloma pa tudi zato, ker tu najdemo najlepši stik med triasnimi in jurskimi kamninami v Sloveniji.

Batognica in Vrh nad Peski

Pot na vrh Batognice poteka po grebenu mimo številnih kavern in ostankov Soške morije, ki je tod potekala pred skorajda 100 leti. Na drugi strani gore, do sedla Prag, ne vodi nobena uhojena pot, a se vseeno ni težko znajti. Še vedno nisem imel dovolj. Zato sem nadaljeval še na Vrh nad Peski. Na tem vrhu še nisem bil, niti nisem vedel kje poteka najlažji pristop. Zato sem sledil zgolj svojim gorniškim občutkom. Sprva sem se vzpenjal po grušču in skrotju na levi strani (južnega grebena). Vse skupaj je bilo tu tako krušljivo da sem mislil da bom podrl celotno goro. Višje sem naletel na izpostavljen greben, ki sem ga obvozil po zagruščeni grapi. Težavnost plezanja je okrog prve stopnje. Z Vrha nad Peski sem nadaljeval naprej po grebenu. Vmes sem užival v razgledih na Jezero v Lužnici. Kmalu sem se spet priključil markirani poti in po njej nadaljeval do kapelice pod Malimi Peski. Tu se pot strmo obrne navzdol v nekakšno plitvo dolino.

Mali Peski z Jezerom v Lužnici

Potem pa  pot postane bolj položna in vijuga mimo številnih gričev in vrtač. Prav prijetno je bilo in skorajda bi se želel da se ta odsek poti ne bi nikdar končal. Na planini Lepoč sem se priključil poti s Krnskega jezera in po njej nadaljeval do Bogatinskega sedla. Nisem hotel še domov in sem zavil navzgor proti Lanževici. Noge so me že rahlo pekle. Zato sem se vrhu odpovedal in se spustil na Lepo Komno. Tudi ta del Komne je zelo ravninski in tekaški. Predvsem pa zelo samoten. Nosi pa še eno posebnost – mrazišče Mrzla Komna, kjer so namerili najnižjo temperaturo v Sloveniji: – 49 °C. Tudi danes sta se v tej vrtači, navkljub jasnemu in toplemu dnevu, cel dan obdržala slana in pa ivje. Z Lepe Komne sem se spustil do Doma pod Bogatinom. Potem pa sem se tik pred finišem  še enkrat več okrepčal na Domu na Komni. Oskrbnica mi je nekoliko potožila da sem bil danes, poleg dveh deklet, ki sem ju nekje na poti tudi sam srečal, edini gost. Poplave so očitno škodo povzročile tudi v planinstvu.

Krn je le še oddaljen vrh na obzorju

Vrtača Mrzla Komna- najhladnejša točka v Sloveniji

Sedaj me je čakal le še zoprn spust po mulatjeri do Savice. Duhamornost in monotonost poti sem si omilil z glasbo. Poskočna glasba mi je vnovič dvignila utrip in motivacijo. Sedaj se mi sploh več ni zdi da tečem, ampak da v plesu s poskoki, urno sestopam navzdol. GPS mi je na koncu nameril 37.3 km  in pa 2800 višincev vzpona in prav toliko tudi spusta. Ni pa mogel izmeriti vseh užitkov in razgledov, ki sem jih doživel na poti. Le ti mi bodo še dolgo lepšali sive dni v dolini.

GPS sled

GPS profil

Arhiv: Blog o teku s Savice do Krnskega jezera: http://bojanambrozic.wordpress.com/2009/08/29/s-slapa-savice-do-krnskih-jezer/
Lep gorsko-tekaški pozdrav,

Bojan Ambrožič

Posted in Gorski tek	 | Tagged batognica, krn, krnsko jezero, s komne na krn, s savice na krn, tek na krn, vrh nad peski | 7 Komentarjev
Inženirsko-geološki vidiki vzrokov in posledic poplav 6. 11. 2012
Posted on november 15, 2012 by Bojan Ambrožič
Poplav, 6. novembra 2012, se bodo mnogi še dolgo spominjali z bridko, a nemočno jezo, ko jim je narava v nekaj trenutnih pekla vzela vse, kar so si prigarali v vsem svojem življenju. Še posebno velja to za Podravje, kjer so se poplave zaradi svoje silovitosti in katastrofalnega obsega vpisale na črn list zgodovine, kot najhujše doslej. Na srečo poplave niso terjale človeških življenj. Vendar za obupane obraze stotin ljudi, ki so ostali dobesedno brez vsega in glede na nastalo stomilijonsko gospodarsko škodo, to verjetno ni najboljša tolažba.

Ptujsko polje s Ptujskim jezerom ter kanalom in pa naravno strugo reke Drave

Mesto kjer je reka Drava (spodaj)  prebila nasip in se pretočila v odvodni kanal (zgoraj). Spotoma je s svojo uničevalno močjo odnesla hiše na sliki. 

Isto mesto kot zgoraj označeno z rdečim krogom, med poplavami. Foto Silvo Sok, http://www.prlekija-on.net/

V tem trenutku bi lahko rekli, “Dovolj imamo vsega. Narava je zmagala!” in verjetno nam tega nihče zameril. Vseeno pa se mi zdi bolje kot odvreči puško v koruzo, to da se iz teh poplav vsaj nekaj naučimo – z namenom da preprečimo ali pa vsaj omejimo podobne pojave v prihodnosti. In prav s tem namenom smo se študentje geologije odpravili v Podravje da si ogledamo posledice poplav in najdemo morebitne vzroke zanje.

Ena izmed popolnoma uničenih hiš

Ekskurzijo smo začeli pri Ptujskem jezeru. S površino 346 ha je to največje umetno  jezero v Sloveniji. Nastalo je s zajezitvijo reke Drave pri Markovcih. Kot akumulacija pa služi hidroelektrarni Formin. Na koncu Ptujskega jezera, pri Markovcih se vode Drave razcepijo na dva kraka. Večji del vodje je speljan  proti jugu v naravno strugo reke Drave. Del vode pa je speljan po 8.1 km dolgem odvodnem kanalu, prek Ptujskega polja,  do HE Formin. Na začetku se pojavi vprašanje zakaj peljejo vodo tako daleč, do hidroelektrarne? Razlog je v tem da so na ta način pridobili potreben “padec” vode primeren za pogajanje turbin za proizvodnjo električne energije. Do sem vse v redu.

Voda še vedno ni odtekla

Mesto kjer je Drava prebila nasip in si vrezala novo strugo

Kanal po katerem je voda speljana v hidroelektrarno, v nasprotju z naravno strugo Drave, ne sme imeti (in tudi res skorajda nima) padca. Zato  je kanal  pred hidroelektrarno dvignjen  ca. 10-15 m dvignjen nad okoliško ravnico Ptujskega polja.  Za hidroelektrarno pa je kanal spuščen. Nasip v katerem poteka kanal, je zgrajen iz mešanice gramoza ter iz za vodo neprepustnih glinenih in betonskih pregrad, ki bi moral zdržati tudi najhujše pretoke reke.

V sedimentnem zapisu ohranjen star rečni kanal (najverjetneje) reke Pesnice

Naravna struga reke Drava in pa umetni kanal sta v povprečju med seboj oddaljena večinoma več kot dva kilometra. V bližini HE Formin pa si oba dva toka reke približata le na slabih 300 m. Naprej  sami uganite kaj se je zgodilo! Zaradi obilnih padavin je Drava 6. novembra začela prestopati bregove. Razlila se je tudi po Ptujskim polju med vasema Zavrč in Formin. Najhujše pa je šele prihajalo. Akumulacijska jezera za jezovi na Dravi v Avstriji so postala polna in nenadoma niso mogla več prenesti dodatnih količine vode. Zato so Avstrijci odprli zapornice in proti Sloveniji poslali rečni val oz. lahko bi kar rekli neke vrste tsunami. Avstrijci bi sicer lahko ravnali drugače in vodo iz jezov začeli spuščati postopamo. Za to potezo pa se verjetno niso odločili, ker to veliko stane, saj elektrarne takrat ne proizvajajo električne energije. Zato so zadrževali vodo prav do zadnjega hipa in upali na najboljše da se bo pretok vendarle zmanjšal še preden bodo jezovi polni. Ker se to ni zgodilo, na koncu ni bilo več drugega izhoda, kot to da so vso vodo poslali naprej proti Sloveniji.

Bivši nasip



Dodatna količina vode z Avstrijskih akumulacij je povečala pretok Drave na rekordnih 2000 m^3/s, kar je toliko kot pretok Niagarskih slapov. Ptujsko polje južno od kanala je v trenutku postalo veliko jezero. Severni del od kanala pa je večinoma še ostal suh. Nasip kanala ni bil nikoli načrtovan za zadrževanje takšne količine vode iz zunanje strani. Zato je postopno začel popuščati. Pri izlivu reke Pesnice pa se je v dolžini ca. 200 m zrušil. Reka Drava je sedaj imela prosto novo pot in se je pretočila v nižje ležeči umetni kanal. In ker so vode v kanala precej nižje od Ptujskega polja, je Drava dobila še večjo moč, saj se ji je močno povečal hidravlični padec. Drava si je tako urezala čisto novo strugo ter porušila tri hiše. Zanimivo, a hkrati žalostno je to da  v bližini ene izmed porušenih hiš stoji tabla z napisom: “Pozor, zadrževanje v območju Drave smrtno nevarno.” To dokazuje da je nekdo dobro vedel za lokalno poplavno nevarnost, a žal ni ukrepal.



Hidrogram Drave, kjer je viden poplavni val, ki je prizadel Podravje (Vir: ARSO: http://www.arso.gov.si/vode/podatki/amp/Hg_30.html)

Poplave in menjavanje strug so za reko vse prej ko nekaj neobičajnega. To se z rekami dogaja ves čas. V sedimentnem zapisu, ki ga je razkrila prav Drava sama, smo našli sledove bivših korit reke Drave. Tudi na Google Earthu se rečne okljuke zelo lepo vidi, kar dokazuje da je Drava v preteklosti intenzivno meandrirala. Problem je nastal s tem ko je človek z regulacijo poskušal reko ukrotiti.

Nova struga reka Drave

Regulacija reke v veliki večini primerov res prepreči nastanek poplav ter omogoča namakanje polj. Vendar pa ima tudo svoje slabe strani. Z regulacijo se reki ponavadi odvzame njen naravni “življenski prostor” številnih zavitih menadrov in se jo preusmeri v en bolj ali manj raven odvodni kanal. To pa povzroči da reka pridobi na hitrosti in na moči. Kar nosi posledice da se poplavna območja preprosto povedano prestavi dolvodno po reki, do tistega mesta (naravnih menadrov) kjer reka ni več regulirana. Mandri niso sposobni požirati takšnih količin vode, kot jih prenese kanal. Zato pogosto na takih mestih nastajajo poplave. V Sloveniji je tak primer v Vipavski dolini.



Poplavljena strojnica hidroelektrarne Formin

Rekam bi bilo ne glede na vse potrebno pustiti nek prostor, kjer bi se nemoteno ob visokih vodah lahko mirno in varno razlivale. Marsikje v Sloveniji pa so na poplavnih območjih dovolili gradnjo mest, vasi in zaselkov, ob predpostavki da se bodo istočasno zgradili ustrezni protipoplavni ukrepi. Na koncu se je zgodilo da so se vasi zgradile, protipoplavni ukrepi pa ne. Zato stroko sploh ne preseneča da je prišlo do poplav in posledično takšne škode. Voda mora imeti nekje prostor kamor se razlije. Če ga nima, si ga utre sama, kar je natanko to kar se je v resnici zgodilo ob letošnjih poplavah.

Ortofoto posnetki Ptujskega polja pred, med in po poplavah. Foto: MENSURAS

Ortofoto posnetki Ptujskega polja posneti iz zraka pred, med in po poplavah: http://poplave2012.mensuras.si/
Slike (iz zraka) kako je to območje izgledalo neposredno med poplavami najdete tule: http://www.prlekija-on.net/lokalno/4879/drava-naredila-novo-150-metrov-siroko-strugo.html
in na: http://www.formin.si/poplave-na-forminu.aspx
Bojan Ambrožič

Posted in Geologija	 | Tagged drava, drava poplavila, he formin, he formin poplave, he formin poplave slike, nova struga drave, poplave, poplave 2012, poplave 6. 11. 2012, poplave 6. november 2012, poplave drava, poplave drava 2012, poplave formin, poplave november, poplave november 2012, poplave podravje, poplavni val drava, posledice poplav 2012, srava poplave, stoletne vode	 | 4 Komentarjev
Begunjščica – Centralna grapa, 31. 10. 2012
Posted on oktober 31, 2012 by Bojan Ambrožič
Letos se je zima začela že zelo zgodaj. Ne spomnim se da bi kdaj v zadnjih letih padlo toliko snega že v oktobru. Poleg tega so spet počitnice. Torej razmere kot nalašč za obisk hribov. Odločil sem se da grem pogledat kakšne so razmere v Centralni grapi Begunjščice.

Trije Možje (Na Možeh)

Začel sem kot po navadi na Ljubelju. Pričakoval sem da bo že zjutraj gneča. A, sem naletel skorajda na prazno parkirišče. Snega je že na Ljubelju okrog 30 cm – tako da se že tu predira skorajda do kolen. Gaz do Zelenice pa je bila seveda že zdavnaj narejena. Zato sem ji le počasi sledil navkreber. Vreme je bilo zgodaj zjutraj še odlično. Vseeno pa so najvišji vrhovi počasi izginjali v megli.

Šentanski plaz – snega je v resnici precej več kot zgleda na prvi pogleda

Tik pred Zelenico sem zavil na melišče proti Centralni grapi. Gaz je bil na začetku speljana. Potem pa se je nenadoma končala. Verjetno nekdo ni več videl smisla v gaženju snega do kolen in še čez. Meni pa je gaženje predstavljalo dober trening. Pomaknil pa sem se nekoliko proti sredini melišča, kjer je bil sneg nekoliko spihan in se mi ni tako globo vdiralo v sneg. Ne glede na vložen napor sem napredoval precej počasi.

 

Centralna grapa

Končno sem prispel do Centrale grape. Snega je bilo tu precej manj. Vseeno je prvih 500 m grape lahko prehodnih. Potem pa sem naletel na kakšne 2 m visok skalni skok. Po Centralni grapi sem hodil že večkrat in doslej sem imel vedno srečo da je bila v celoti zalita. Res pa je da je bila na tem mestu, kjer je bil danes skok, vedno najbolj strma. Pod skokom sem se opremil z derezami in dvema cepinoma. Potem pa sem previdno zlezel čez. Na srečo skok ni popolnoma gol, ampak ga (vsaj deloma) prekriva led. Zato so plezalni cepini in dereze dobro grabili.

Na vrhu Begunjščice v megli



Višje se je grapa spet položila in do vrha je bil le še sprehod. Snega sicer tudi tu ni toliko, kot ga je spodaj, a vseeno dovolj. Smučati pa se res verjetno ne bi dalo.  Po prehodih med snegom in skrotjem sem našel lahek prehod na greben in po njem nadaljeval na Veliki vrh Begunjščice. Na grebenu je zelo močno pihalo. Zaradi goste megle pa je bila vidljivost  le okoli 10 m. Torej v visokogorju vladajo povsem zimske razmere in to že oktobra! Upam da v kratkem zapade še več snega.

Majk in drugi tekmovalni turni smučarji pridno trenirajo na Zelenici

Zimska idila na Zelenici

Sestopil sem proti vzhodnem grebenu Begunjščice in udel prehod na Šentanski plaz. Šetnanec je v vršnem delu skorajda povsem kopen. Nižje, kjer se začne glavni plaz, pa je snega spet prek kolen. Nekajkrat pa se mi je predrlo celo do pasu. Vidljivost je bila še vedno praktično nič. Videl sem le dva odtenka bele – eno je bila megla, drugo pa na videz neskončna belina snežne odeje. Šele tik nad Zelenico sem izstopil iz megle. Navzgor po dolini pa je že drla kolona turnih smučarjev. Med drugim tudi naša turnosmučarska reprezentanca.

GPS sled- desna črta kaže smer vzpona po Centralni grapi, leva pa smer sestopa po Šentanskem plazu

GPS profil

Lep gorniški pozdrav,

Bojan Ambrožič

Posted in Alpinizem, Gorništvo	 | Tagged begunjščica, centralna grapa, zelenica, grapa v begunjščici, grape v begunjščici, centralna grapa v begunjščici, centralna grapa begunjčica, šentanski plaz, šentanec, centralc, centralc v begunjščici, centralna grapa trenutne razmere, centralna grapa v begunjščici trenutne razmere	 | 1 komentar
Jugovzhodna stena Jezerskega Stoga
Posted on oktober 25, 2012 by Bojan Ambrožič
Vrhovi Fužinskih planin so bolj kot med alpinisti priljubljeni med gorniki – ljubitelji samote, saj ti konci v večini samevajo tudi na vrhuncu poletne planinske sezone, ko je povsod drugod gneča. Vseeno pa Fužinski vrhovi premorejo tudi nekaj zanimivih sten, ki jih radi obiščejo tudi plezalci. Ena bolj pogosto plezanih sten je jugovzhodna stena Jezerskega Stoga.

Jezerski Stog 

Po vremenskem polomu  v začetku meseca, je nastopilo izboljšanje s skorajda poletnimi razmerami. A, le  v hribih! V dolini se prek večine dneva zadržuje gosta megla, ki ne dopušča sončnim žarkom ogreti zraka. To stabilno vreme je idealno za gorništvo, gorski tek in alpinizem. Žal pa bo tudi tega obdobja kmalu konec in že naslednji vikend lahko pričakujemo da bodo razmere  v gorah povsem zimske. Zato sem preprosto moral izkoristiti vreme in na takšen ali drugačen način iti v hribe.

Planina Krstenica

Ob svitu sva z bratom začela na planini Blato (cestnine ne pobirajo več) in po lovski poti nadaljevala proti planini Krstenici. Na Krstenici naju je pričakala barvita jesenska pravljica, ki so jo krasili čudoviti živobarvni macesni.  Ko sva se nagledala barv jeseni,  sva nadaljevala po lovski stezici na vzhodnem pobočju Krsteniškega Stoga proti sedlu na južni strani Jezerskega Stoga. Stezici na začetku ni bilo težko slediti. Kasneje pa se je pot popolnoma izgubila na travnati jasi. Nadaljevanje poti sva napak sva iskala preveč nizko, kar naju je kmalu pripeljalo v neprehoden blodnjak ruševja. Zato sva se vrnila nazaj do jase ter nadaljevala po travah strmo navzgor.

Razdelitev jugovzhodne stene Jezerskega Stoga

 

Kmalu sva naletela na pravo pot, ki naju je hitro in udobno pripeljala na vznožje južne stene Jezerskega Stoga. Tu se začne t.i. Šolska smer (III/II). Midva pa sva  pod steno nadaljevala desno in celo za trenutek rahlo navzdol. Prva star, ki nam pade v oči je mogočen skalni stolpna, ki je s široko grapo ločen od ostalega dela JV stene. Mihelič skalni stolp rahlo zavajajoče imenuje kot “predvrh”, čeprav sam menim da bi si zagotovo zaslužil kakšno lepše ime. Čezenj potekajo smeri Jugovzhodni raz (IV/III, 160 m), Pizza z mamo (IV+/IV, 70 m) in Levi kamin (IV-/III, 80 m). V grapi, ki ločuje skalni stolp od ostale stene, pa se začne Marinkina smer (III+, 140 m).

 

Prvi raztežaj

Tretji raztežaj

Glavni del JV stene pa sestavljajo trije stebri, ki ju ločita dve manj izraziti grapi. Po najbolj levem oz. južnem stebru, poteka smer Levi steber (IV/III, 150 m). Po grapi desno od te smeri pa poteka Kaminska smer (IV-/III), 150 m. Sledita še Srednji steber (IV/III, 120 m) in desni steber z vmesno grapo. Še bolj proti desni steno seka globoka zajeda, ki tri omenjene skalne stebre ločuje od pretežno z ruševjem poraslega dela stene.

Na Jezerskem Stogu

Midva sva se odločila da bova splezala smer Levi steber. Vstop v smer ni težko najti, saj leži nekaj 10 m levo od manjšega skalnega spodmola (Mihelič ga imenuje lopa). Prav tako začetek smeri označuje svedrovec. Prvi raztežaj poteka bolj ali manj naravnost navzgor po sredini Levega stebra, v zelo krušljivi skali. Strmina se nato za hip unese na manjši skalni polici. Tu je urejeno sidrišče.

Jugovzhodna stena Jezerskega Stoga s Triglavske magistrale

Desno nad sabo opazimo lahko prehoden žleb. Vendar smer v resnici poteka še naprej po temenu stebra, na levi strani sidrišča. Prvih nekaj metrov tega raztežaja je strmih. Potem pa plezanje spet postane lažje.  Čez nekaj časa se stena spet postavi bolj po konci pod sklano gmoto, ki deluje kot vrh stene. Tu je urejeno naslednje sidrišče. Svedrovec nad sidriščem nas potegne desno, v resnici pa smer spet zavije na teme grebena na levi. Sledi še najtežji del smeri, v katerem pa je v pomoč zabitih nekaj starih klinov. Zadnjih nekaj metrov smeri poteka po skrotju do ruševja, kjer je urejeno zadnje sidrišče.

Planina V Lazu

Od konca smeri do vrha Jezerskega je še 5 min dolg sprehod skozi ruševje in prek vmesnega predvrha. Plezanja je bilo kar prehitro konec. Vreme pa je bilo božansko. Vrhovi Fužinskih planin, ki sem jih po večini letos prehodil in prelutal v megli, so se končno prikazali v vsej lepoti. Še bratu je bil navdušen. Zato sva se odločila da do avta ne bova sestopila direktno prek Krstenice, ampak sva napravila ovinek prek Lazovškega prevala in planine v Lazu.

GPS sled ture

GPS profil ture

Lep gorniški pozdrav,

Bojan Ambrožič

Posted in Alpinizem, Gorništvo	 | Tagged krstenica, jezerski stog, jezerski stog plezanje, plezanje jezerski stog, jv stena jezerski stog, jv stena jezerskega stoga, jgovzhodna stena jezerski stog, jugovzhodna stena jezerskega stoga	 | Komentiraj
Prečenje Grintovcev
Posted on oktober 21, 2012 by Bojan Ambrožič
V zadnjem času načrtno zelo zapostavljam Kamniško-Savinjske Alpe. Pa ne zaradi tega ker mi ne bi bile všeč. Ampak samo zato, ker ker pišem planinski vodnik Julijske Alpe in preprosto nimam časa za obiske drugih gorstev. Ob koncu sezone pa sem si le privoščil izlet v osrčje Kamniških Alp – v Grintovce.

Jutranji pozdrav Grintovcev

Ob osmi zjutraj se pripeljem v Kamniško Bistrico. Po naključju naletim na kolega ultramaratonca Marka Perka, ki se ravno odpravlja novemu podvigu naproti. Marko ima sicer nekoliko drugačne plane, kot sem si jih zastavil jaz. Vendar se odločiva da greva skupaj prečit Grintovce.

Na Kamniško sedlo

Proti Brani

Od Doma  v Kamniški Bistrici nadaljujeva najprej proti Kamniškemu sedlu. Zjutraj je bilo v dolino še kar hladno. Zato začneva zelo počasi za ogrevanje. Večinoma tečeva le ravninske dele proge. Sam pa naredim tu in tam kakšen lažji  interval v klanec. Vendar ne pretiravam, saj vem da me čaka še cel dan teka. Dolina po kateri tečeva je še prijetno v senci. Pri pastircih se gozd končno razklene in začnejo se pojavljati lepi razgledi. Sam sem bil vesel še posebej enega- na lep klanec proti Koči na Kamniškem sedlu.  Pot na tem delu tako prijetno cikcaka navkreber da se človek res ne more upreti gorskem teku. Na sedlo sva bila po uri in dvajsetih minutah zložnega teka.

Na Brani

S sedla sva nadaljevala proti Turski gori. Še prej pa sva se povzpela na Brano. Pot na Brano je strma, a nezahtevna. Vseeno pa je bilo potrebno paziti zaradi krušljivosti. Na vrhu gore je ostalo celo še nekaj snega. V nasprotju s strmo vzhodno stranjo gore, je Brana na zahodu položna in travnata. Z Brane sva se spustila za 200 višincev nazaj na pot proti Turski gori. To je postala šele uživancija. Pot poteka čez drobljiv dolomit, ki ni tako odporen na preperevanje, kot apnenec  Zato je tu nastal svet poln skalnih stolpov in drugih skalnih figur.

 

 

Sod brez dna

Najbolj znana točka te poti je zagotovo t.i. Sod brez dna – navpično naravno okno skozi katerega je premeteno speljana markirana pot. Pot na Tursko goro je na mnogih mestih izpostavljena-  zaradi dolomita, pa še posebno krušljiva. Zato sva tu čez tekla zelo previdno. Ko pa se je pot zravnala, pa sva si seveda dala duška. Kmalu se zazdi da je do vrh Turske gore le še lučaj, pa je vmes sledil še globok spust v škrbino. Na vrhu naju je pričakal čudovit razgled. Boljšega oktobrskega vremena si res ni mogoče zaželeti. Vseeno pa se je prikradel grenak pridih da se je nedaleč od tod, pod Tursko goro, pred 15 leti zgodila huda nesreča v kateri je življenje izgubilo pet pogumnih mož – gorskih reševalcev.

Turska gora je že za nama

Grintovci

S Turske gore sva nadaljevala čez melišča proti Skuti. Sonce je tu že močno nažigalo in praznilo zaloge vode. Marko se je znašel in kamelo napolnil s svežim snegom. V steni Skute je ropotalo, saj so jo napadali z vseh strani tako številni planinci, kot tudi alpinisti. Pot na Skuto po težavnosti spet ni nič posebnega. Na vseh bolj zahtevnih delih je pot odlično zavarovana. Vmes pot poteka po lepem razglednem grebenu, ki pripelje na vršno zgradbo gore.

Razgled s Skute proti Grintovcu in Kočni. Velika skalna kopa je Štruca.

Tik pod vrhom Skute

Spust s Skute na drugo stran je še manj zahteven. Teče se po meliščih, ki so bila ponekod ugodno prekrita s snegom. Ni ga boljšega kot jesensko dričanje po snegu! Za tem dva nadaljevala proti Dolgemu hrbtu. Vmes pa se nisva mogla upreti krajšemu ovinku s poti na Štruco. Štruca je zanimiv vrh saj jo gradi, enoten, na videz skorajda monoliten, blok apnenca. In res je tako! Geologi so ugotovili da gre za manjši koralni greben, ki je “ujet” v okoliške plasti apnenca.



Štruca

Pot prek Dolgega hrbta je zanimiva in predvsem samotna,  saj se jo mnogi bojijo. Res je na nekaterih mestih izpostavljena, na enem mestu  celo rahlo previsna. Vseeno pa je odlično zavarovana s klini, skobami in jeklenicami. Ves čas pa hodimo gor in dol. Teči se skorajda ne da. Z Dolgega hrbta sva se spustila na Mlinarsko sedlo. S tod je do vrha Grintovca le še 200 višincev. Zato me je zelo mikalo da bi odtekla še na Grintovec. Vendar Marka ni preveč veselil zelo dolg in zoprn spust z Grintovca. Zato sva prek kraškega labirinta Velikih podov nadaljeval proti Bivaku pod Grintovcem. Gre za popolnoma nov bivak, ki zelo izstopa po svoji “pokončni” arhitekturi.

Dolgi hrbet

 

Po meliščih sva nadaljevala naprej navzdol. Potem pa je sledil še zadnji vzpon na Mala vratca in končno spust na Kokrsko sedlo. Presenetilo naju je da je bila Cojzova Koča Kokrskem sedlu zaprta, med tem ko je bila Kamniška koča na Kamniškem sedlu odprta in dobro obiskana. Sledil je le še (mestoma vratolomen) spust do žičnice v Koncu in nato v Kamniško Bistrico. S Kokrskega sedla sva do Doma v Kamniški Bistrici potrebovala 46 min. To je natanko tako “hitro”, kot je absolutni rekord Jonathanna Wyatta v obratno smer. Na koncu je GPS pokazal da sva pretekla 20.8 km s 2600 m vzpona in spusta, za kar sva potrebovala 7 ur.

GPS sled ture

GPS profil ture

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged brana, dolgi hrbet, grintovci, kamniško sedlo, kamniško sedlo kokrsko sedlo, prečenje kamniška koča cojzova koča, prečenje kamniško sedlo kokrsko sedlo, skuta, sod brez dna, štruca	 | 1 komentar
Tek na Kredarico, 19. 10. 2012
Posted on oktober 19, 2012 by Bojan Ambrožič
Po daljšem obdobju bolj slabega in nestanovitnega vremena, je končno posijalo sonce. V takem vremenu me je težko zadržati doma, še težje pa v dolini. Že res je da me naslednji teden čakal Ljubljanski maraton in da bi bilo  veliko pametneje da bi vsaj malce potreniral ravnino. Vendar ne, vreme je prelepo da ga ne bi izkoristil za gorski tek.



V visokogorju je pred nekaj dnevi snežilo. Zapadlo je tudi do pol metra snega. Dovolj da so gore odete v novo, lepšo, zimsko preobleko. Zato sem se odločil da okusim nekaj teh snežnih lepot in odtečem na Kredarico. A, tudi nižje v sredogorju, ni nič manj lepo. Krošnje macesnov so pobarvane z najžlahtnejšimi in najbolj barvitim odtenki jeseni. Fotografi v napad!



Kljub temu da je bilo napovedano da se bodo temperature povzpele krepko čez dvajset stopinj, je bilo zjutraj v Krmi zelo hladno. Temperature niso prav veliko presegle ničle. Zato sem naredil napako in sem svoj tekaških nahrbtnik spet preveč obtežil  z oblačili za mraz. Težko je verjeti, ampak pri gorskem teku se pozna prav vsak gram več ali manj v nahrbtniku.



Začetek tek v Krmi, je bil kot vedno najhitrejši, saj se v prvem kilometru proga vzpne samo za 50 višincev. Zato tu varčevanja s hitrostjo ne sme biti. Že drugi kilometer je z 200 višinci bistveno bolj naporen. Vseeno pa se tu da še razmeroma lepo teči, saj proga poteka po lepi stezici skozi bukov gozd. Pazil sem samo na to da sem tekel čim več po bližnjicah in čim manj po poti. Nisem imel takega občutka, a po podatkih GPS-a, mi je na tem delu hitrost teka počasi upadala. Zbudil sem se šele nad gozdno mejo, kjer sem v naprej vedel da moram močno pritisniti, če želim sploh še zadržati tek. Na tem delu se pojavlja grušč, ki se melje in je precej naporen za tek.

GPS sled teka na Kredarico 

Sledila je ravnica Vrtača in kmalu za njo Malo polje. Strmo bližnjico do Prgarce sem zopet premagal s hitro hojo. Vmesni čas, pa ni bil najboljši  42 min, kar je bilo kar 3 min slabše, kot poleti, ko sem tekel na Triglav. Forma, žal, še vedno ni taka kot bi si sam želel. Nadalje sem se odločil da na Kredarico tečem po poti čez Konjsko sedlo – izključno iz razloga, ker po tej poti še nisem tekel. Poleg tega pa sem želel ugotoviti ali je ta pot mogoče celo hitrejša od tiste, ki prečka Ržke pode. Odgovor na to vprašanje mi bo dal GPS.



Iz hladu Spodnje Krme sem se izbezal na žgoče sonce grape pod Kurico. Odsek poti pod Kurico je dolg le 400 m, a zelo strm (47 %). Na Konjskem sedlu (1 h 1 min), je sonce začelo še bolj pripekati in me s tem izčrpavati. Za tem je sledila prečnica v desno na vrh Kalvarije. Strmina tega odseka je dovolj zmerna, da sem brez težav ves čas tekel. Le tik pod vrhom Kalvarije je nekaj zajl, kjer se teče nekoliko težje. Sledil je le še finiš, po snegu, do Kredarice. Na cilju sem bil s časom 1 h 27 min 54 s, kar ni najbolje. Pa kdo bi se sekiral ob tako lepem vremenu in razgledih.



Krma

Bistveno bolj kot sama Kredarica, je zasnežen Triglav. Tisti, ki so bili na vrhu so poročali, o precej zoprnih razmerah z južnim snegom.  Brez zimske opreme seveda na Triglavu ne gre. Sestopil sem po poti čez Ržke pode da bi izmeril katera pot na Kredarico je krajša. Izkazalo se je da je pot čez Konjsko sedlo s 7.4 km ca. 300 m krajša od poti čez Ržke pode. Rezultat me preseneča, saj se mi je zdelo da je razlika večja. Poleg tega še vedno ne morem trditi, katera izmed obeh poti je hitrejša za tek na Kredarico.

Profil poti na Kredarico čez Konjsko sedlo

Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged kredarica, kredarica tek, krma kredarica, na kredarico s krme, razmere kredarica, tek kredarica, tek na kredarico, teči na kredarico	 | 1 komentar
Storžič vertikal kilometer
Posted on oktober 14, 2012 by Bojan Ambrožič
V zadnjem času so v tujini postali zelo popularni ekstremno strmi gorski teki. En tak tek smo že letos videli tudi pri nas v Planici. Vendar, verjeli ali ne, obstajajo še hujše preizkušnje! Gre za t.i. “vertical kilometre”. To so tekme pri katerih je potrebno premagati točno en kilometer višinske razlike na zelo strmi progi. Vsako leto, v osrčju Dolomitov,  v Canazeju, poteka še posebej znana tekma, kjer proga v zgolj 2.1 km premaga 1000 m višinske razlike. Torej povprečen naklon znaša kar 47.6 %. Na tej tekmi je letos zmagal turni smučar Nejc Kuhar z izjemnim časom 33 min 33 s.

Storžič (Foto: Miha Rekar)

Nejc se je skupaj s kolegom Matjažem Miklošo – Majkom odločil da “Vertikal kilometer” prinese tudi v Slovenski prostor. Dolgih strmih klancev nam zagotovo ne manjka. Pri organizaciji tekme so Nejcu in Majku pomagali številni tekaški prijatelji in sponzorji. Tekma pa naj bi imela predvsem družabni značaj, saj sedaj po koncu glavne tekaške sezone, ni več veliko tekaških prireditev.

Nejc Kuhar (Foto: Marjan Rekar)

Proga slovenskega vertikal kilometra poteka po strmi lovski poti z Bašlja na Storžič. Z Bašlja je sicer na vrh Storžiča bistveno več, kot 1000 m višinske razlike. Zato je začetek proge na nadmorski višini nekaj čez 1000 m, cilj pa na Malem Storžiču (2050 m). Dolžina proge je 2.3 km, kar pomeni da povprečna strmina te proge znaša 43.5 %. Nekoliko nižja povprečna naklonina kot v Canazeju je predvsem posledica tega da je prvih 100 m proge precej položnih. Med tem ko se povprečna naklonina druge polovice proge povsem približa (in ponekod celo preseže) 50 %. Progo sem pred tednom dni obiskal za trening ter jo tudi natančno izmeril z GPS napravo.

Matjaž Mikloša (Foto: Miha Rekar)

Tekma je bila prvotno planirana za soboto, vendar so jo zaradi slabe vremenske napovedi prestavili na nedeljo. Dobre vremenske razmere za tako zahtevno tekmo niso privilegij, ampak nuja, saj je v nasprotnem primeru tek preveč nevaren. Vremenski obeti za nedeljo so bili le za spoznanje boljše, kot za soboto. Upali smo le da ne bi bilo dežja.



V začetnem delu proge (Foto: Miha Rekar)

Na srečo je vremenska napoved zgrešila realno stanje. Vreme je bilo fantastično jesensko, le tanka oblačna koprena je ovijala vrh Storžiča. Skupaj smo se odpravili na štart in počakali na začetek tekme. Pravila po katerih smo tekmovali so bila nekoliko specifična. Štart ni bil skupinsko, kot je v navadi, ampak posamičen. Po kronometrsko smo štartali v enominutnem razmaku, s tem da so prvi štartali nekoliko počasnejše tekmovalci, nazadnje pa favoriti. To pravilo je odpravilo gnečo na progi ter povzročilo da smo bili na cilju vsi v približno istem času.

Špela Zupan (Foto: Miha Rekar)

Sam sem štartal v zadnji četrtini 50-erice tekmovalcev. Kljub temu da gre za zelo strmo progo, sem se kot praktično edini odločil da bom tekel brez palic. Na treningih nikoli ne tečem s palicami, saj so mi samo v napoto. V resnici bi bil na tej progi s palicami verjetno hitrejši, kot pa brez. Vendar je potrebno tehniko teka s palicami najprej izpiliti na treningih, na tekmah je žal za to že prepozno.

David Kadunc – AVI (Foto: Marjan Rekar)

Prvih 100 m proge je razmeroma položnih. Vseeno sem začel zelo počasi in  (mogoče celo preveč) rezervirano. To predvsem zato, ker sem na treningu ta del proge pretekel zelo hitro in potem višje povsem omagal. Kmalu za tem začetnim delom proga postane zelo strma Bližnjic na poti ni, ker je ta pot ena sama velika bližnjica. Kmalu sem dohitel Nejc Lazarja, ki je štartal minuto pred mano. Takoj je bilo teči veliko lažje, ko sem videl nekoga pred seboj. Zdi se mi le da se nisem dovolj potrudil in sem ga lovil nekoliko predolgo časa. Prehitel sem ga šele pri klopcah. Na tem mestu se proga dokončno postavi po konci – in to dobesedno, saj je ponekod tako strmo da sem se navzgor vlekel za trave. Najstrmeje pa je prav v gozdičku na polovici proge. Takoj za tem pa sledi krajša prečnica v desno. Proga je na tem delu ravno dovolj položna, da sem lahko spet tekel.  Od zadaj pa me je že priganjal Simon Novak, ki je v primerjavi z mano pridobil skorajda dve minuti. To ni bil ravno najboljši znak. Vseeno sem bil vesel podatka da sem bil na polovici proge v 19 min 40 s, kar je obetalo rezultat pod 40 min.



V drugem delu proga poteka po strmem in mestoma izpostavljenem grebenu.Vremenski pogoji pa so postali idealni za tek, saj je postalo hladno. Le zaradi megle nisem dobro videl kako daleč je še do cilja.   Zdelo se mi je da imam v nogah še precej moči. Vendar mi nekako tega ni uspelo prenesti v prakso. Simon me nazadnje ni dohitel, sam pa sem le počasi prehiteval tekmovalce pred sabo. V vršnih 200 m proge se mi nekako ni uspelo povsem iztrošiti. Torej rezerve za naslednjič zagotovo še so. Dosegel sem čas 40 min 6 s, kar pomeni da se mi je meja 40 min le za las izmuznila.

Klemen Triler (Foto: Marjan Rekar)

Komajda sem sam dvakrat vdihnil zrak, že je bil v cilju Nejc Kuhar. Dosegel je izjemen čas 33 min 39 s in pokazal da je dobesedno z drugega planeta. Drugo uvrščenega Klemena Trilerja je premagal skorajda za 5 min (37 min 14 s). Tretji pa je bil Matjaž Mikloša-Majk (37 min 27 s). Med ženskami pa je zmagala Špela Zupan, s prav tako izjemnim časom 48 min 24 s .

Foto: Nejc Lazar

Na cilju (Foto: Marjan Rekar)

Prireditev je super uspela v vseh pogledih. Iskrene pohvale Nejcu, Majku ter njunim prijateljem in sponzorjem za organizacijo te izjemne športne prireditve! Želel bi si v prihodnosti še več takih tekem.

Na Malem Storžiču (Foto: Marjan Rekar)

GPS sled proge Storžič verikal kmProfil proge Storžič vertikal kilometra. Posneto z GPS Garmin Etrex-30.

Rezultati: http://www.turni.si/?p=1145
Foto Miha Rekar: https://www.facebook.com/media/set/?set=a.10151107056018002.446504.12210258001
Foto Marjan Rekar: https://www.facebook.com/media/set/?set=a.10151280459247642.535119.240050787641&type=1
Foto Nejc Lazar: https://picasaweb.google.com/118165451460685989843/STORZICVERTICALKM#
Video poročilo Marjana Rekerja: http://www.youtube.com/watch?v=N9pWDRAyRxw&feature=youtu.be
Lep gorsko-tekaški pozdrav,

Bojan Ambrožič

Posted in Gorski tek, Tek	 | Tagged gorski tek, gorski tek na storžič, Najstrmejši gorski tek, nejc kuhar, storžič, storžič ertikal km, storžič gorski tek, storžič tek, storžič vertical km, storžič vertika, storžič vertikal kilometer, storžič vertikal kilometer rezultati, strm gorski tek, tek na storžič, tek na storžič rezultati, tek storžič, tek storžič z bašlja, vertical kilometer storžič, vertical kilomter, vertical km, vertikal, vertikal kilometer storžič, vertikal kilomter, vertikal km, vertikal na storžič	 | 4 Komentarjev
Tržiška planinska pot T-24
Posted on oktober 12, 2012 by Bojan Ambrožič
Tržiška planinska pot ali T-24 je ime za enega najtežjih gorskih ultramaratonov pri nas. Cilj tega ultramaraton je v času 24 ur povezati 10 najvišjih Tržiških vrhov. Dolžina ultramaratona je okoli 70 km s 6700 m vzponov in prav toliko spustov.



Začetek proge je v Tržiču na avtobusni postaji. Potem pa se mora tekmovalec zapovrstjo povzpeti na Dobrčo (1634 m), Begunjščico (2060 m), Vrtačo (2181 m), Košutico (1962 m), Veliki vrh Košute (2088 m), Veliko Kladivo (2094 m), Košutnikov turn (2133 m), Stegovnik (1692 m), Storžič (2132 m) in Tolsti vrh (1715 m). In ker gre za krožno progo, je tako kot štart, tudi cilj v Tržiču. Pravila pa ne predpisujejo vmesnih poti med kontrolnimi točkami. Lahko se teče po povsem poljubnih poteh.  Zato je zelo pomembno da si tekač progo predhodno natančno ogleda. Namreč na mnogih mestih poti niso označene, ponekod pa se teče celo po brezpotju.

Na Storžiču

Ponavadi se tekači povzpnejo na Dobrčo po markirani poti prek Lešanske planine. Že tu pa je prvi trik. Markirana pot proti Begunjščici ne poteka z vrha Dobrče, ampak se odcepi nekokliko nižje. Seveda ni časa da bi tekač tekel navzdol, ampak večina po brezpotju priteče direktno na greben in potem po njem do Prevala. Sledi strm vzpon čez Kalvarijo na Begunjščico. Že ime pove kako je strmo na tem delu. Meni je to eden najljubših treningov za gorski tek. Naslednja za Begunjščico je na vrsti Vrtača. Spet ni časa da bi kdo tekel zelo naokoli po markirani poti na Zelenico in potem še bolj naokoli na vrh Vrtače. Zato tekači tu krajšajo po zoprnem melišču skozi Centralno grapo v Begunjščici, ki jih pripelje do Koče na Zelenici. Na Vrtačo pa se povzpnejo po strmih travah v Južni grapi. Povratek na Zelenico poteka po isti poti. Potem sledi spust na Ljubelj in vzpon navzgor na Ljubeljsko Babo oz. Košutico. S Košutice se trasa rahlo spusti na Hanjževo sedlo. Sledi nevaren in zelo strm vzpon po slabo varovani in krušljivi poti na Veliki vrh Košute. Za tem je na vrsti prečenje celotnega (kar 8 km dolgega) grebena Košute (preko Kladiva, Tegoške gore,…) do Košutnikovega turna. S Košutnikovega turna sledi dolg spust na planino Zgornjo Dolgo njivo. Od tu pa je potreba nadaljevati na Stegovnik. Na tem delu je pot sploh zelo slabo oz. ni označena. S Stegovnika se trasa nadaljuje prek planine Javornik in Škarjevega roba na Storžič. S Storžiča se spustimo na planini Veliko in Malo poljano. Sledi še zadnji vzpon na Tolsti vrh Košute. Potem pa je do cilja le še 1200 višincev spusta mimo Koče na Kriški gori v Tržič. Tako kot je oris poti dolg, je ta tudi v resnici.